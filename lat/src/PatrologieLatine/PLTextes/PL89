
PATROLOGIAE TOMUS LXXXIX.


TOMUS UNICUS.


PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXIX.
MAXIMA PARS AUCTORUM OCTAVI SAECULI.

TOMUS UNICUS.
VENIT SEPTEM FRANCIS GALLICIS.

PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume title page
OCTAVI SAECULI

ECCLESIASTICI SCRIPTORES

MAXIMA EX PARTE RECENSENTUR. QUORUM

OPERA OMNIA

NOVA ET, QUOD ANTEA PRORSUS INAUDITUM FUIT. COMMUNI EDITIONE DONANTUR, NOMINAQUE IN SUBJECTA SERIE EVOLVUNTUR NEMPE:

SERGIUS PAPA I,



JOANNES VI,



JOANNES VII,



S. ALDHELMUS,



CONSTANTINUS PAPA,



CEOLFRIDUS,



FELIX RAVENNATENSIS.



BENEDICTUS CRISPUS.



S. EGBERTUS,



GREGORIUS PAPA II,



S. VILLIBRORDUS,



GREGORIUS PAPA III,



S. BONIFACIUS MOGUNTINUS,



S. ZACHARIAS PAPA,



STEPHANUS PAPA II,



S. PIRMINIUS ABBAS,



CYPRIANUS MONACHUS,



S. CHRODEGANGUS,



S. PAULUS PAPA I,



ALANUS,



S. AMBROSIUS CADURCENSIS,



STEPHANUS PAPA III,



S. STURMIUS



S. AMBROSIUS AUTPERTUS.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS.

PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS AUCTORUM QUORUM OPERA IN HOC LXXXIX TOMO CONTINENTUR.

Sergius papa I. 	col. 9
Joannes papa VI. 	35
Joannes papa VII. 	52
S. Aldhelmus. 	63
Constantinus papa. 	315
Ceolfridus. 	347
Felix episcopus Ravenn. 	357
Benedictus Crispus 	361
S. Egbertus 	377
Gregorius papa II. 	443
S. Villibrordus. 	535
Gregorius papa III. 	557
S. Bonifacius Moguntinus. 	597
S. Zacharias papa 	891
Stephanus papa II. 	957
S Pirminius. 	1029
Cyprianus monachus. 	1049
S. Chrodegangus. 	1053
S. Paulus papa I. 	1125
Alanus. 	1197
S. Ambrosius Cadurcensis. 	Ibid.
Stephanus papa III. 	1235
S. Sturmius. 	1257
S. Ambrosius Autpertus. 	1265





Main volume text





ANNO DOMINI DCC.
SERGIUS I, ROMANUS PONTIFEX.




[Col. 0009]
NOTITIA HISTORICA IN SERGIUM PAPAM.
(Lib. Pontif. ex var. edd.)

[Col. 0009A] [a 5Kb] Sergius, natione Syrus, Antiochiae regionis, ortus ex patre Tiberio in Panormo Siciliae, sedit annos XIII, menses VIII, dies [1 1Kb] XXIII. Hic veniens Romam sub sanctae memoriae Adeodato pontifice inter clerum Romanae Ecclesiae connumeratus est. Et quia studiosus erat, et capax in officio cantilenae [2 1Kb] priorum cantorum pro doctrina est traditus, et acolythus factus, [Col. 0010A] per ordinem ascendens, a sanctae memoriae Leone pontifice in titulo sanctae Susannae, quod [3 1Kb] ad duas domos vocatur, presbyter ordinatus est. [b 72Kb] Hic tempore presbyteratus sui impigre per coemeteria diversa missarum solemnia celebrabat. Post septennium vero defuncto beatae memoriae Conone apostolicae sedis praesule, ut fieri assolet, [4 1Kb] Romanus populus urbis in [Col. 0011A] duas partes divisus est, et una quidem pars elegit Theodorum archipresbyterum; alia vero pars [a 2Kb] Paschalem archidiaconum. Et quidem Theodorus archipresbyter cum populo qui ei favebat perveniens, interiorem partem patriarchii tenuit. Paschalis vero exteriorem partem ab oratorio sancti Silvestri, et [1 1Kb] basilicam domus Juliae, quae super campum respicit, occupavit. Cumque unus [2 1Kb] alio locum non cederet, sed utrique [3 1Kb] immaniter perdurarent, ut unus alium superaret, inito consilio primates judicum, et exercitus Romanae militiae, vel [4 1Kb] cleri plurima pars, et praesertim sacerdotum, atque civium multitudo, [b 2Kb] ad sacrum palatium perrexerunt, et diu pertractantes, quid fieri deberet, qualiterve duorum altercantium electorum sopiretur [5 1Kb] contentio, Deo annuente, in personam [Col. 0012A] denominati Sergii [6 1Kb] venerabilis tunc presbyteri concordantes se contulerunt, eumque de medio populi tollentes in oraculum beati Caesarii martyris Christi, [7 1Kb] quod est intra sacrosanctum suprascriptum palatium, introduxerunt, et exinde in Lateranense episcopium cum laudum [8 1Kb] declamationibus deduxerunt. Et quamvis fores patriarchii intrinsecus essent munitae, et clausae, tamen pars, quae praedictum venerabilem virum elegerat, quia et validior erat, praevaluit, et ingressa est.

Quo ingresso unus e duobus electis, id est Theodorus archipresbyter illico quievit ac se humiliavit. [c 3Kb] Et ingressus denominatum sanctissimum electum salutavit ac osculatus est. Paschalem vero nullo modo [9 1Kb] cordis duritia id facere sinebat, donec coactus, et [Col. 0013A] confusus, volens nolens, suum dominum et electum ingressus salutaret. Qui etiam Paschalis clanculo non cessavit Ravennam suos mittere missos, promissaque pecunia vel aliis diversis donis, Joannem patricium, et exarchum, cognomento Platyn, cum suis judicibus, nemine sciente Romam venire persuadere. Qui sic abdite venit, ut nec signa, nec banda cum militia Romani exercitus occurrissent ei juxta consuetudinem in competenti loco, nisi a propinquo Romanae civitatis. Qui dum venisset, et omnes in personam Sergii sanctissimi invenisset consensisse, illi quidem suffragari non valuit. Ecclesiae tamen beati Petri apostoli idem exarchus per ejusdem Paschalis [Col. 0013B] miseriam stipendium et damnum intulit, [Col. 0014A] [1 1Kb] quod ab eodem Paschali suprascripto exarcho promissum fuerat, id est, centum auri librarum a parte Ecclesiae expetente, Sergio sanctissimo electo proclamante, quod neque promisisset dare, neque possibilitas dandi suppetat, et ut ad compunctionem animos videntium commoveret, cantharos, et coronas, quae ante sacrum altare et confessionem beati Petri apostoli ex antiquo pendebant, deponi fecit, et [a 2Kb] pignori tradi. Sed nec in hoc flexa est ejusdem exarchi duritia, donec centum, ut dictum est, [2 1Kb] librarum auri accepit. Et licet, ut [3 1Kb] praefatum est, Ecclesiae Christi, [4 1Kb] ideo miserrimus Paschalis dispendium et damnum [5 1Kb] infixit, tamen Christo favente Sergius [Col. 0014B] presbyter et electus in sede beati Petri apostoli [b 3Kb] Pontifex [Col. 0015A] ordinatus est. [a 1Kb] Praedictus vero Paschalis non post multum tempus, et ab officio archidiaconatus pro aliquibus incantationibus, [1 1Kb] et lucis, quos colebat, vel sortibus, quas cum aliis [2 1Kb] respectoribus tractabat, Dei beatique apostolorum principis Petri [Col. 0016A] interveniente judicio, privatus est, et in monasterium retrusus, post quinquennium prae cordis duritia impenitens defunctus est.

[b 2Kb] Hujus itaque temporibus [c 85Kb] Justinianus imperator [d 12Kb] concilium in regia urbe jussit fieri, in quo et [Col. 0017A] [a 1Kb] legati sedis apostolicae convenerant, et decepti subscripserant. Compellebatur autem et ipse [1 1Kb] subscribere, [Col. 0018A] sed nullatenus acquievit, pro eo quod quaedam capitula extra ritum ecclesiasticum fuerant in eo annexa. [Col. 0019A] [a 3Kb] Quae et quasi synodaliter definita, et in sex tomis descripta a tribus patriarchis, id est [1 1Kb] , Alexandrino, Constantinopolitano, et Antiocheno, vel caeteris [2 1Kb] consulibus, qui [3 1Kb] in tempore illic convenerant, subscripta erant, manuque imperiali confirmata, [b 1Kb] missis in Lucellum, quod [4 1Kb] scebrum carnale vocitatur in hanc [Col. 0020A] urbem ad confirmandum, vel in superiori loco subscribendum Sergio pontifici, utpote capiti omnium sacerdotum, direxit. Qui beatissimus pontifex, ut dictum est, penitus eidem Justiniano Augusto non acquievit, nec eosdem tomos suscipere, aut [5 1Kb] lectione pandere passus est. [c 3Kb] Porro eos ut invalidos respuit, [Col. 0021A] atque objecit, eligens ante mori, quam novitatum erroribus consentire. Qui [a 1Kb] imperator Sergium [b 1Kb] magistrianum in spretum praenominati pontificis Romam mittens, Joannem Deo amabilem Portuensem episcopum, seu [c 3Kb] Bonifacium consiliarium apostolicae sedis, secum in regiam abstulit urbem.

[d 3Kb] Deinde Zachariam immanem suum protospatarium cum jussione direxit, ut praedictum pontificem similiter in regiam deportaret urbem. Sed, misericordia Dei praeveniente, beatoque Petro apostolo, et [Col. 0022A] apostolorum principe, suffragante, suamque Ecclesiam immutilatam servante, excitatum est [e 1Kb] cor Ravennatis militiae, ducatus etiam Pentapolitani, et circumquaque partium [1 1Kb] non permittere pontificem sedis apostolicae in regiam ascendere urbem. Cumque ex omni parte multitudo [2 1Kb] militiae conveniret, Zacharias [3 1Kb] spatarius perterritus, et trepidans, ne a turba militiae occideretur, portas quidem civitatis claudi et teneri [4 1Kb] pontificem postulabat. Ipse vero in cubiculo pontificis tremebundus refugit, deprecans [Col. 0023A] lacrymabiliter ut sui pontifex misereretur, nec permitteret quemquam ejus animae infestari. Exercitus autem Ravennatis ingressus per portam beati Petri apostoli, cum armis et [1 1Kb] turba in Lateranense episcopium venit, pontificem videre aestuans, quem, fama vulgante, per noctem sublatum et in navigium missum fuisse [2 1Kb] cognoverant. Dumque fores patriarchii tam inferiores quam superiores essent clausae, has in terram, nisi velocius aperirentur, mittere [3 1Kb] minarentur, prae nimia timoris angustia, et vitae desperatione Zacharias spatarius sub [4 1Kb] lectum pontificis ingressus sese abscondit, ita ut mente excideret, et perderet sensum. Quem beatissimus papa confortavit, dicens ut nullo modo timeret. Egressus vero idem beatissimus pontifex foris basilicam domni Theodori [Col. 0023B] papae, apertis [5 1Kb] januis in sedem quae vulgo appellatur sub Apostolis, generalitatem militiae et populi qui pro eo occurrebant honorifice suscepit; datoque apto et suavi responso, eorum corda linivit; quanquam illi zelo ducti pro amore et reverentia [Col. 0024A] tam Ecclesiae Dei, quamque sanctissimi pontificis, jam a patriarchii custodia [6 1Kb] non recesserunt, quousque denominatum spatarium cum injuriis et contumeliis a civitate Romana foris [7 1Kb] depellerent. [a 1Kb] Nam et is qui illum miserat ipso etiam tempore est, Domino retribuente, regno privatus. Sicque Ecclesia Dei imperturbata cum suo praesule, Christo favente, servata est.

Hic beatissimus vir in sacrario beati Petri apostoli capsam argenteam in angulo obscurissimo [8 1Kb] jacentem et, ex nigredine transactae annositatis, nec si esset argentea apparentem, Deo ei revelante, reperit. [b 3Kb] Oratione itaque facta, sigillum expressum abstulit, locellum aperuit, in quo interius plumaceum ex holoserico superpositum, quod stauracis dicitur, [9 1Kb] invenit. Eoque [Col. 0024B] ablato, inferius crucem diversis ac pretiosis lapidibus perornatam inspexit, [c 81Kb] de qua, tractis quatuor petalis, in quibus gemmae clausae erant mirae magnitudinis, [d 1Kb] et ineffabilem portionem salutaris ligni dominicae crucis invenit. Quae etiam ex die illo [Col. 0025A] pro salute humani generis ab omni populo Christiano die Exaltationis sanctae crucis in basilica Salvatoris, quae appellatur Constantiniana, osculatur ac adoratur. Hic fecit imaginem [1 1Kb] beati Petri apostoli, quae est in parte mulierum. [a 6Kb] Hic fecit thymiamaterium aureum majus cum columnis, et cooperculo, quod suspendit ante imagines tres aureas beati Petri apostoli, in quo incensum et odor suavitatis festis diebus dum missarum solemnia celebrantur omnipotenti Deo opulentius mittitur. Hic disposuit in absida basilicae suprascriptae super sedem [2 1Kb] apallaream argenteam, pensantem singul. libras centum viginti. Hic fecit in basilica suprascripta faros argenteos sex, [3 1Kb] pensantes [Col. 0026A] singulos libras triginta, qui sunt super trabes ad ingressum confessionis.

Hic fecit in circuitu altaris basilicae suprascriptae [4 1Kb] tetravila octo, quatuor [5 1Kb] ex albis, et [6 1Kb] quatuor ex coccino. Hic, [7 1Kb] tectum et cubicula quae circumquaque ejusdem basilicae sunt, quae per longa tempora stillicidiis et ruderibus fuerant [8 1Kb] disrupta, studiosius innovavit, ac reparavit. Hic musivum, quod ex parte in fronte atrii ejusdem basilicae fuerat dirutum, innovavit. Similiter et specula ejusdem ecclesiae, [9 1Kb] quae super sedem sunt, vel regios arcus majores sunt, renovavit. [b 3Kb] Hic corpus beati Leonis probatissimi Patris, atque pontificis, quod in [10 1Kb] abdito [Col. 0027A] inferioris secretarii praedictae basilicae positum fuerat, facta diligentius tumba, in denominata basilica publico loco ( [1 1Kb] ubi sibi fuerat relevatum) reposuit, ac locum ipsum ornavit. Hic fecit patenam auream majorem habentem [2 1Kb] gemmas ex albis, et in medio ex hyacinto, et smaragdo, crucem pensantem libras viginti. Hic [3 1Kb] tectum et cubicula universa in circuitu basilicae beati Pauli apostoli, quae longa per tempora vetustate confecta fuerant, studiosius innovavit ac reparavit. Similiter et trabes fecit de Calabria adduci, et quae in eadem basilica vetustissimas invenit renovavit. Hic [4 1Kb] imaginem [a 1Kb] apostolorum vetustissimam, quae erat super fores ejusdem basilicae mutavit. Hic fecit ambonem, et [5 1Kb] cyburium in [Col. 0028A] basilica sanctorum Cosmae et Damiani, ubi et multa dona obtulit. [b 2Kb] Trullum vero ejusdem ecclesiae fusis chartis plumbeis cooperuit atque munivit. Hic cyborium basilicae sanctae Susannae, quod ante ligneum fuerat, ex marmore fecit, diversa quoque cymilia aurea, et argentea, vel immobilia loca [6 1Kb] illuc condonavit. Hic basilicam sanctae Euphemiae, quae per multa tempora fuerat detecta, cooperuit, et renovavit. Hic [c 1Kb] basilicam sanctae Aureae in [7 1Kb] ostiis, quae similiter fuerat [8 1Kb] detecta, vel dirupta, cooperuit, suoque studio renovavit. [9 1Kb] Hic oratorium sancti Andreae apostoli, quod [10 1Kb] ponitur Lavicana, a solo refecit.

[d 3Kb] Hic statuit ut tempore confractionis dominici [Col. 0029A] corporis Agnus Dei, qui tollis peccata mundi, miserere nobis, a clero et populo decantetur. [a 8Kb] Constituit autem, ut diebus Annuntiationis Domini, et Nativitatis, [Col. 0030A] et Dormitionis sanctae Dei Genitricis, semperque virginis Mariae, ac sancti Simeonis, [b 189Kb] quod Hypapantem Graeci appellant, litania exeat a sancto Adriano, [Col. 0031A] et ad sanctam Mariam populus occurrat. Hic fecit in basilica sancti Laurentii martyris, quae appellatur titulus Lucinae, arcus argenteos quatuor. [a 4Kb] Hujus temporibus [b 7Kb] Aquilegiensis Ecclesiae archiepiscopus, et synodus, quae sub eo congregata est, qui sanctum [Col. 0032A] quintum universale concilium, utpote errantes, suscipere diffidebant, ejusdem beatissimi papae [1 1Kb] monitis atque doctrinis instructi, conversi sunt, iidemque venerabile concilium [2 1Kb] cum satisfactione susceperunt. Et qui prius sub erroris vitio tenebantur, [Col. 0033A] doctrina apostolicae sedis illuminati, cum pace consonantes veritati, ad propria [1 1Kb] relaxati sunt. Hic fecit coopertoria, vel vasa aurea, et argentea [2 1Kb] plura per diversas ecclesias, ad usum et ornatum ecclesiarum Christi. Hic ordinavit Damianum archiepiscopum sanctae Ecclesiae Ravennatis, [3 1Kb] atque Clementem [4 1Kb] Frisonorum. Hic ordinavit [5 1Kb] Berechyaldum Britanniae [Col. 0034A] archiepiscopum. Hic ordinavit per diversas provincias episcopos nonaginta septem. Fecit autem et ordinationes duas per mensem Martii, presbyteros XVIII, diaconos quatuor, qui etiam sepultus est ad beatum Petrum apostolum [6 1Kb] VI Idus Septembris, indictione [7 1Kb] XV, Tiberio Augusto, et cessavit episcopatus mensem unum, dies viginti.




[Col. 0033]
SERGII PAPAE I EPISTOLA AD CEOLFRIDUM ABBATEM MONASTERII DIVORUM PETRI ET PAULI, QUOD EST AD WIRIMUNDAM ET INGERVUM, DE BEDA VENERABILI ROMAM TRANSMITTENDO.
(Mans. Coll. Conc. tom. XII.)

[Col. 0033C] Sergius episcopus servus servorum Dei Ceolfrido religioso abbati salutem.

Quibus verbis ac modis clementiam Dei nostri atque inenarrabilem providentiam possumus effari, et dignas gratiarum actiones pro immensis circa nos ejus beneficiis persolvere, qui in tenebris et umbra mortis positos ad lumen scientiae producit? Et infra. Benedictionis interea gratiam, quam nobis per praesentem portitorem tua misit devota religio, libenter et hilari animo, sicuti ab ea directa est, nos suscepisse cognosce. Opportunis ergo ac dignis amplectendae tuae sollicitudinis petitionibus arctissima devotione faventes, hortamur Deo dilectam tuae religiositatis bonitatem, ut quia exortis quibusdam ecclesiasticarum causarum capitulis non sine examinatione longius innotescendis, opus nobis sunt ad conferendum [Col. 0034C] arte litteraturae imbuti, sicut decet Deo devotum auxiliatorem sanctae matris universalis Ecclesiae, obedientem devotionem huic nostrae hortationi non desistas accommodare, sed absque aliqua remoratione religiosum Dei famulum Bedam, venerabilis monasterii tui presbyterum, ad limina apostolorum principum dominorum meorum Petri et Pauli amatorum tuorum ac protectorum, ad nostrae mediocritatis conspectum non moreris dirigere, quem, favente Deo, sanctis tuis precibus non diffidas prospere ad te redire, peracta praemissorum capitulorum cum auxilio Dei desiderata solemnitate; erit enim, ut confidimus, etiam cunctis tibi creditis profuturum quidquid Ecclesiae generali claruerit per ejus praestantiam impertitum.




[Col. 0035]
PRIVILEGIUM A SERGIO PAPA I AD HERONEM LINGONUM PRAESULEM DATUM.

[Col. 0035A] Sergius gratia Dei pontifex Romanus Heroni Lingonum praesuli salutem et apostolicam benedictionem.

Quamprimum nobis attendendum, charissime, ne hostis malignus gregem Christi perturbet aliqua occasione; Divionensium namque monachorum martyri Benigno sub regione Wlfechranni abbatis devote famulantium reclamatio ad nos pervenit, clericos jam dicti castri ad se eorumque coemeterium trans ferre conari. Hoc, quia praedecessoris mei Joannis Benedicti utique successoris, contradicit decretis, auctoritate beati Petri et nostra prohibetur sub percussione anathematis. Nam sicut Gregorius olim praedecessor [Col. 0036A] vester, adhortatu praefati martyris, monasterii ipsius constructor, utrisque vivis sancivit unum quo sanctus jacet concorditer coemeterium, ita nostrae auctoritatis litterae censuerunt corroborandum. Quique etiam a torrente qui utrumque Burgum dividit auferre ab eo Burgo vel claustro aliquid, excepto abbate vel monachis, praesumpserit, simili sententia se damnatum noverit. Bene valete. Data per manus Joannis, bibliothecarii sanctae sedis apostolicae, anno pontificatus domini Sergii universalis papae decimo, in sacratissima sede beati Petri apostoli, indictione undecima.




ANNO DOMINI DCCV
JOANNES VI, RONANUS PONTIFEX.




[Col. 0035]
NOTITIA HISTORICA IN JOANNEM PAPAM VI,
(Liber Pontificalis, ex var. edd.)

[Col. 0035B] [a 8Kb] Joannes VI, natione Graecus, sedit annos tres, [Col. 0036B] menses duos, dies duodecim. [1 1Kb] Fuit autem temporibus [Col. 0037A] [a 2Kb] Tiberii Augusti. Hujus temporibus [b 1Kb] venit Theophylactus cubicularius patricius, et exarchus Italiae de parte Siciliae in urbem Romam. Cujus adventum [1 1Kb] cognoscentes [c 1Kb] militia totius Italiae tumultuose [Col. 0038A] convenit apud hanc Romanam civitatem, voleus praefatum exarchum tribulare. [2 1Kb] Pro cujus pontifex, ne affligeretur, persona sese [3 1Kb] medium dedit. Portas civitatis clausit, [d 2Kb] Sacerdotes apud fossatum, in quo in [Col. 0039A] unum convenerant, misit, et monitis salutaribus tumultuosam eorum seditionem sedavit. Dum vero infames quaedam personae capitulare adversus quosdam Romanae urbis habitatores fecissent, et praenominato exarcho, ut a propriis substantiis denudarentur, tribuissent, [1 1Kb] hi juxta sui operis [2 1Kb] poenam multati sunt.

[a 4Kb] Deinde vero, dum [3 1Kb] Cisolphus dux gentis Longobardorum Beneventi, cum omni sua virtute, in Campaniam veniret, incendia, et depraedationes multas exerceret, captivosque non paucos cepisset, [Col. 0040A] et usque in locum qui Horrea dicitur fossatum [4 1Kb] fieret, nullusque exstitisset, qui ei potuisset resistere, denominatus pontifex, missis sacerdotibus cum apostolicis donariis, universos captivos de eorum manibus redemit, [b 1Kb] et illum cum suo hoste ad propria repedare fecit. Hic fecit in basilica beati Andreae apostoli, quae ponitur infra ecclesiam beati Petri principis apostolorum, ambonem noviter. Hic super altare ecclesiae sancti Marci coopertorium fecit, et in basilica beati Pauli apostoli inter columnas altaris dextera laevaque [c 5Kb] vela alba. Hic fecit [5 1Kb] ordinationem [Col. 0041A] presbyterorum seu diaconorum unam, id est, presbyteros novem, diaconos duos. Fecit autem et per diversa loca episcopos [1 1Kb] quindecim, [2 1Kb] qui [Col. 0042A] etiam sepultus est ad beatum Petrum apostolum, et cessavit episcopatus mensem unum, dies XVIII.



CAUSA WILFRIDIANA.
(Ex Mansi Concil. Collec. t. XII.)




[Col. 0041]
ANTONII PAGI OBSERVATIONES.

[Col. 0041D] Sedente Romae Joanne VI papa, sancti Wilfridi causa ventilari iterum ab episcopis coepta. Exsulaverat ille a sede sua Eboracensi jam ab anno 692, et dudum Sergius papa eum restituendum decreverat; sed Aldfridus Northumbriae rex, et Brithualdus Cantuariae archiepiscopus hactenus moras nectendo, pontificis jussa suspenderant: nunc vero pietatis speciem praetexentes, episcoporum concilium cogunt: eo Wilfridum vocant, conanturque eum, quem vi expulerant, vel blandimentis ad libitum suum inflectere, vel si non consentiret, opprimere. Rem gestam narrat Eddius in ejus Vita, cap. 44: Alfredo rege cum sancto Berthualdo archiepiscopo et totius pene Britanniae episcopis congregata synodo in campo, qui dicitur Onestrefelda (hodie Nestrefeld, qui locus quinque milliaribus distat a Ripo versus boream); deinde legatis ad praesentiam sancti Wilfridi episcopi missis, rogantibus [Col. 0042D] humiliter, ut eorum obtutibus dignaretur praesentari, promittentes per nuntios suos statuta canonica de fraude antiqua rationem se reddituros, si ad illorum conventum non negaret pervenire, etc. Postquam vero in locum ubi synodalis disputatio debuerit esse, conveniret; deinde non ita contigit, sicut ei promissum fuerat: sed multae et magnae altercationum quaestiones ab eis exortae emerserunt, maxime ab illis pontificibus Ecclesiarum (quibus spoliatus fuerat Wilfridus): cum voluntate tamen Alfridi regis et consensu quorumdam abbatum id fecisse (Episcopos istos) non dubium habetur, qui pacem Ecclesiarum, avaritia instigante, nullatenus habere concupiverunt, et multa falsa objicientes, quae nulla ratione veritatis comprobare potuerunt; insuper secundum statuta et jussiones Theodori archiepiscopi censendum pontificem nostrum confirmaverunt, etc.

Wilfridus deinde multis et duris sermonibus eorum [Col. 0043A] pertinaciam obstinationis, quia per viginti et duos annos apostolicam potestatem non timuerunt contentiose resistendo exercere, increpavit. Hinc habemus tempus quo celebrata est synodus Onestrefeldensis. Nam sub finem anni 679 episcopi Britannici in synodo sub Egefrido Northumbriae rege congregati coeperunt sese immorigeros exhibere praeceptis apostolicae sedis circa causam Wilfridi: Postquam, inquit Eddius, cap. 32, quaedam difficilia sibi et suae voluntati contraria lecta audiverunt, contumaciter respuerunt, etc.; quare hujusce contentiosae pertinaciae annus 22 completus est sub finem anni 701, et hoc anno vere saltem habita haec synodus. Nec obstat quod dixerit in hac synodo Wilfridus, Nonne sine aliquo reatu suspicionis offendiculum faciam cunctis audientibus nominis mei divulgationem, qua episcopi vocabulo, quamvis indignum, per 40 prope annos nuncupabar? Nam non solum qui 38 annos in episcopatu exegit, sed qui 35 aut 36, dici potest per 40 prope annos episcopum fuisse; nullum [Col. 0043B] enim annum determinatum signat haec locutio.

Gesta hujus synodi sic narrare pergit Eddius: Unus ex ministris regis pontifici nostro valde devotus, quem ille a primaevo vagientis aetatulae incunabulo enutrivit, ex tentorio regis latenter erupit . . . dicens: Hac omnino fraude te moliuntur decipere, ut primitus per scriptionem propriae manus confirmes eorum tantummodo judicium . . . ut postquam isto alligatus fueris districtionis vinculo, de caetero imposterum permutare nullatenus queas. Ita siquidem erit illorum judicii apertio, ut quidquid in Ultra-Umbrensium aliquando terra possidere visus fuisti, vel in episcopatu, vel in monasteriis, vel in qualibet re, cuncta dimittas; et si quid in Merciorum regno subsecutus eras sub Ethelredo rege, omnia reddendo archiepiscopo coacte relinquas, ab ipso donandum cui vult: et ad postremum temetipsum dotando, de tuo tu sanctitatis honore cum subscriptione degraderis . . . Ad ultimum dum diutius multis agnoscentibus causam celare non poterant, primo dixerunt (inimici scilicet Wilfridi) Sanctum famulum Dei omnibus [Col. 0043C] facultatibus spoliare taliter velle, ut nec in Ultra-Umbrensium regno, nec in Merciorum minimam quidem unius domunculae portiunculam haberet. Hujus autem judicii inclementia ab archiepiscopo et rege diffinita, et ipsos jam inimicos horruit, dicentes impium esse, tam famosum virum in circuitu nationibus absque ullo capitali crimine omnibus bonis suis privare. Novissimum vero aliquid humanius pertractantes censuerunt, ut monasterium tantummodo, quod construxit (Wilfridus) in Rypis, et dudum cum omnibus ad illud pertinentibus, sancto Petro donans commendaverit, perceptumque privilegium a sancto Agathone papa abbati familiaeque ibidem conversatae detulit; redderent in possessionem, ea tamen interposita dictione, ut propria manus conscriptione firmiter contestaretur, quod illic quietus consederet, septa monasterii absque licentia regis non transmearet, nec aliquid sacerdotalis officii attingeret; sed ut suum de semetipso (quod dictu horribile erat) gradum honoris abjiceret, sub testimonio [Col. 0043D] confirmationis plurimum cogentes compulerunt.

Quo audito, sanctus Wilfridus episcopus noster constanter et intrepida voce elevata locutus erat, dicens: Qua ex causa me compellitis, ut tam lugubri calamitatis miseria in memetipsum gladium dirae interfectionis, hoc est subscriptionem propriae damnationis, convertam? . . . Sed de hac noviter orta quaestione, qua me vos sanctitatis habitum violare estis conati, fiducialiter sedem appello apostolicam . . . . . Haec audientes archiepiscopus et rex dixerunt: Modo utique culpabilis factus a nobis notatus damnetur, quod magis illorum (scilicet Romanorum) quam nostrum eligit judicium, etc. Post has sermocinationes, inquit Eddius, cap. 45, solvitur inutile concilium ex utraque parte, etc., noster autem sanctus pontifex pergens devenit ad Ethelredum regem, denuntians ei cunctam dirae locutionis infestationem, quae a praesulibus contra illius praeceptum illata erat. Promisit autem rex se Romam nuntios proprios vel scripta praemissurum, [Col. 0044A] et inimici sancti Wilfridi annuntiabant interim eum et socios a sorte fidelium esse segregatos, et vasa Dei quibus vescebantur, lavari prius, quasi sorde polluta, jubebant, antequam ab illis contingerentur, ait Eddius, cap. 46, qui cap. sequenti subdit, Wilfridum cum suis navem ascendisse, et ad sedem apostolicam venisse, primo vere scilicet, et mari aperto, ut conjicere licet.

Anno Christi 704 S. Wilfridi causa coram Joanne papa examinata, accusationum capita excussa, isque innocens pronuntiatus. Baronius quidem Wilfridi protectionem Romanam, ejusque absolutionem in annum sequentem, quo Joannes VII Ecclesiam Romanam administrabat, refert. Verum recte observat Malmesburiensis, lib. III de Gest. pontif. Angl., p. 266, Wilfridum jam septuagenarium mare transisse, Urbemque introiisse, ideoque hoc vel superiori anno, cum Wilfridus, teste Eadmero in ejus Vita, quod et ex Eddio etiam colligitur, natus sit anno 634. Eddius in ejus Vita, cap. 50, ait: Per plura spatia dierum [Col. 0044B] et mensium ab omni piaculo scelere degradandi pure perfecteque excusatus probabilis sanctus pontifex noster apparuit. Nam per menses quatuor, et septuaginta conciliabula sanctissimae sedis, de fornace ignis examinandi (vel examinandus) apostolica potestate hoc modo auxiliante purificatus (ut dicam) evasit; recitatumque breviter, quia in sancto pascha, tertia die, ter beatissimi Agathonis synodus adversum pravitates haereticorum cum CXXV orthodoxis episcopis constituta est: ex quibus unusquisque pro sua provincia et civitate veram fidem confessus est, et subscriptione sua confirmavit, . . . qui per 40 et 50 amplius annos Episcopatus officio fungebatur . . . et ideo digni sunt poenas luere, in ima carceris angustia usque ad finem mortis incarcerati, accusatores scilicet ejus, ut nonnulli dixere. Quibus ex verbis aliqui perperam deduxere inde certo constare synodum Romanam sub Joanne VI hoc anno absolutam fuisse. Nam haec locutio 40 et amplius annos non minus annum 41 currentem, quam [Col. 0044C] 42 aut 43 designare potest. Sed alia mox momenta afferemus, quibus constabit hanc Synodum huic anno necessario alligandam esse.

Tandem Eddius cap. 50 refert sententiam absolutionis Wilfridi a Joanne VI prolatam: B. Wilfridus, Deo amabilis episcopus, in quo nullam criminis per tot conciliabula nostra examinando tam diligenter objectionem invenimus, B. Petri apostoli et apostolorum principis auctoritate, qui habet potestatem solvendi ligandique, ab occultis delictis exsolutus sit. Tum, cap. 51, epistolam, seu decretum Joannis papae ad Ethelredum regem Merciorum, et Alfridum Deirorum et Berniciorum, id est Northumbriae regem, scriptam producit, qua eosdem monet, Wilfridum fuisse absolutum, saltem provisorie, donec, inquit Joannes, ipsae principales personae, de quibus contentio exorta est, praesentes adfuerint (Romae scilicet), quas necesse erat, ut contentio finem accipiat, advenire et consedere; et idcirco admonemus Berthualdum praesulem S. Cantuariorum [Col. 0044D] Ecclesiae, quem auctoritate principis apostolorum archiepiscopum ibidem confirmavimus reverentissimum (haec confirmatio Anastasium in errorem induxit: scripsit enim Berthualdum fuisse a Sergio consecratum; cum tamen confirmatus tantum fuerit a Joanne VI multis post ejusdem Berthualdi ordinationem annis) ut synodum convocet una cum Wilfrido episcopo: at concilio regulariter celebrato, Bozam (Eboracensem) atque Joannem (Haugustaldensem) episcopos in Synodum faciat advenire, vocesque partium audiat, ut haec causa synodaliter terminetur; et si non possit, ad hanc sedem apostolicam simul occurrant, ut ampliori concilio flagitetur ac decidatur, etc. Sed loco flagitetur, videtur legendum, agitetur. Cum igitur Joannes papa ad Ethelredum regem de absolutione Wilfridi, et de iis, quae agenda restarent, litteras scripserit, isque anno Christi 704 regnum abdicarit, ut tam ex Beda quam ex auctoribus Anglicis supra citatis liquet, certum est, non tantum Joanne VI [Col. 0045A] Romanae Ecclesiae praesidente causam Wilfridi agitatam esse, sed etiam synodum ad eam decidendam coactam. hoc anno finem accepisse.

Beda, lib. V, cap. 20, uno tenore recitat, quae contigere in causa S. Wilfridi; sed quia strictim et breviter res narrat, non mirum si Baronius, destitutus quibus nunc abundamus subsidiis, discernere non potuerit, an synodus Romana, in qua Wilfridus absolutus, Joanne VI aut Joanne VII sedente, quove [Col. 0046A] anno celebrata fuerit, et suspicatus sit, actum in ea de canonibus in Quini-sexta synodo ad sextam generalem adjectis; cum tamen certum sit, lecta quidem esse in synodo Romana anno 704 habita, quaedam contenta in concilio Romano contra Monothelitas ab Agathone papa coacto, sed ea tantum quae ad causam Wilfridi facerent, non vero ad Monothelitarum damnationem.




[Col. 0045]
MONUMENTA CONTEMPORANEA.
[Col. 0045]




I. Concilium sub Alfrido rege Nordanhymbrorum, et Berthvaldo archiepiscopo Cantuariae habitum tempore Joannis VI papae, anno Christi DCCI in quo Wilfrido archiepiscopo Eboracensi novae struuntur machinationes. Ille denuo appellans ad Johannem papam, inimicos opprimit.
[Col. 0045B]

Jam Egfridus in bello Pictorum occubuerat, jam Theodorus in mortem vergebat, qui de peccato in Wilfridum commisso sanciatus conscientiam, ipsum et Erkenwaldum episcopum evocavit Londoniam: ipsis omnia peccata confessus, illo se potissimum permoveri scrupulo dixit, quod in sanctum commisisset, passus eum contra regulas spoliari, vel aperta instantia, vel occulta patientia. Et quia, inquit, finis mihi futuro anno imminet, sicut Deo praenuntiante cognovi, et frequens aegritudo [Al., aegritudo admonet], rogo te, sanctissime pontifex, ut benignus mihi commissum indulgeas, et sedem archiepiscopatus mei subeas: quippe qui sis omnium Anglorum in Romanis legibus peritissimus; ego Deo donante conabor, ut veteres offensas recenti officiorum sedulitate deleam, reges et auctoritate et precibus amicos facturus. Placide ad haec, et ut virum sanctum decebat, respondit Wilfridus: sed ut archiepiscopatum [Col. 0045C] sine majoris definitione concilii susciperet, non consentit [Al., consensit]. Totis ergo viribus Theodorus exsurrexit, ut Wilfridus episcopatum reciperet, missis legatis et scriptis ad Alfridum regem Northumbrorum, qui Egfrido successerat, et sororem ejus Elfledam abbatissam de Streneshalh, ut simultatibus retropositis incunctanter charitatem ejus complecterentur. Cujus studii ut fervor patescat, epistolam, quam regi Merciorum Ethelredo direxit, hic ponam.





II.

Gloriosissimo et excellentissimo regi Merciorum Theodorus Dei gratia archiepiscopus in Domino perennem salutem.

Cognoscat, fili dilectissime, tua miranda sanctitas pacem me habere cum venerando episcopo Wilfrido, et ideo, charissime, te admoneo, et in Christi charitate [Col. 0045D] praecipio tibi, ut ejus sanctae devotioni, quantum vires suppetunt, patrocinium, sicut semper fecisti, quandiu vivas indulgeas, quia longo tempore propriis orbatus substantiis, multum inter paganos in Domino laboravit. Et idcirco ego Theodorus, humilis episcopus, decrepita aetate, hoc tuae beatitudini suggero, qui aapostolica, hoc, sicut scis, commendat auctoritas, et vir ille sanctissimus in patientia sua possedit animam suam, et injuriarum sibi irrogatarum, mitis et humilis, caput suum sequens, medicinam exspectavit; et, si inveni gratiam in conspectu tuo, licet tibi pro longinquitate itineris grave videatur, oculi [Col. 0046A] mei jucundam faciem tuam videant, et benedicat tibi anima mea antequam moriar. Age ergo (fili mi) taliter de illo praefato sanctissimo, sicut te deprecatus sum. Quod si patri tuo non longe de hoc saeculo recessuro obedieris, multum tibi proficiet ad salutem. [Col. 0046B] Vale.

Venienti ergo ad reges cum epistolis archiepiscopi Wilfrido, salutatio impertita, indultus favor. Alfridus, qui eum quondam probe nosset, ad se sponte invitato prius coenobium Heugsteldeim, hinc definitione concilii Eboracensem episcopatum, et Ripis monasterium liberaliter indulsit. Stetit haec amicitia inter eos vix annis quinque, quoad virosa consilia, in finibus quorumdam confota, eruperunt in publicum; quibus praeventus rex Alfridus, monasterium Ripense possessionibus propriis mutilans episcopatum ibi constituere meditabatur, asserens decretis Theodori archiepiscopi consentiendum non primo et ultimo tempore prolatis; sed illis quae mediis diebus [Col. 0046C] edicta discordia agitare noscuntur. Quibus infensus Wilfridus, ad regem Merciorum Ethelredum amicum suum discessit. Sub eo plurimo conversatus tempore, Sexwulfo Licetfeldensi episcopo defuncto, episcopatum illum rexit, omnibus provincialibus amandus juxta et reverendus: plurima machinamenta rege Alfrido et Berthwaldo archiepiscopo, qui Theodoro successerat, in Wilfridum struentibus et deterentibus.

Hoc tandem sedit, ut cum spe pacis praetenta vocarent ad concilium, ibi vel blandimentis ad libitum suum inflecterent, vel, si non consentiret, opprimerent. Ille doli nescius, et alios ex rectitudine animi sui metiens, ad concilium perrexit: sed longe aliud, quam speraverat, expertus est. Siquidem cum eum [Col. 0046D] conviciis et falsis objectionibus criminum diu fatigassent, ad ultimum eum interrogarunt, si Theodori archiepiscopi decretis obedire vellet. Quorum ille nequitiam persentiens, callido responso frustratus est, dicens se libenter illis Theodori definitionibus obediturum, quae sanctis canonibus consonarent. Deinde longa disputatione in ipsos invectus, acriter et vere quod jam per viginti duos annos praeceptis trium apostolorum, Agathonis, Benedicti, Sergii, increduli, Theodori archiepiscopi decreta per dissensionem acta diligerent, quievit, et jam Alfrido surgebant cristae, adeo ut archiepiscopo diceret: Si praecipis, [Col. 0047A] pater, opprimam eum per violentiam. Quod cum etiam inimicis displicuisset, ut tanti nominis vir, et qui eorum fiducia captus ad concilium venisset, sustinere oppressionis praejudicium, alio itinere gradiendum putarunt. Itaque quasi pacifice suadere adorsi sunt, ut quia frequentissime dissensiones in Ecclesia Dei ejus causa pullulabant, ipse voluntate sua possessionibus et episcopatu cederet, et hanc renuntiationem scripto firmaret; hoc ejus commendaret famam, hoc accumularet gloriam si privatus mallet sub quiete degere, quam pro suo pontificatu, vel per se vel per alios procellas seditionum movere.

Sensit pater in his minis [Al., nimis] implicitum negotium, et respondit, nihil aeque ad cumulum infamiae homini valere, quam si se sua damnaret voce. [Col. 0047B] Se primum fuisse, qui verum Pascha in Northanimbria Scotis ejectis docuerit, qui cantus ecclesiasticos antiphonatim instituerit, qui sanctissimi Benedicti regulam a monachis observari jusserit, pro quibus omnibus nunc senem et septuaginta fere annorum pontificem hoc in munere recipere, ut cogatur seipsum scripto damnare. Nossent ergo se illud non facturum, quod esset sibi dedecus, calamitas subjectis, incommodum cunctis: quin potius, sedem apostolicam appellare, et si quis eorum ecclesiasticum conflictum praesumeret, ea revocare.

Jam ergo septuagenarius iterum labores, iterum Romam meditatur, nec diu moratus mare transiit, viamque permensus Urbem introiit, sustinuitque [Col. 0047C] aliquantis diebus accusatores dum venirent; qui, cum venissent, illi causam suam epistolis, ipse quod ad se attinebat, hoc allegavit modo.





III.

Domino beatissimo universali papae Joanni Wilfridus supplex et humilis servus servorum Dei episcopus.

Cognoscat sanctitas vestra, quod perturbationibus nuper in Britannia ortis ex parte eorum qui, contra decreta beatissimi Agathonis papae illiusque successorum venerabilium Patrum, sibimet episcopatum, et monasteria, terrasque cum omnibus facultatibus meis usurpabant, compulsus hanc sacrosanctam apostolicam sedem appellavi, contestans eos per omnipotentem Dominum, et beatum Petrum apostolum, ut si quis aliquam accusationem contra me haberet, ad vestram praesentiam veniret, sicut beatissimi [Col. 0047D] Sergii praedecessoris vestri scripta decernebant: et ideo petitionem humilitatis meae gloriosae praesentiae vestrae offerendam curavi, ut vos largiflua pietatis benevolentia confirmare dignemini, quae a beatissimis antecessoribus vestris erga meam parvitatem decreta sunt; et si quis contra me accusator advenerit, per vestram jussionem productus in medium, quod voluerit objiciat: et si quidlibet vel minimum objectum non probabiliter cassavero, paratus sum severitatem canonum experiri. Deinde rogo, ut litteras commendatorias de vestra celsitudine ad Ethelredum regem Merciorum adipiscar, ut omnia monasteria mea, quae in ejus sunt provincia, quietem habeant ad Alfridum [Al., Alfrithum] regem Northanimbrorum [Col. 0048A] epistolam habeam, ut omnia mea mihi reddat. Quod si forte sibi grave videbitur, ut episcopatum Eboracensem habeam, praevideat apostolica sedes, quis ibi habeatur episcopus: ego tamen monasteria duo in ea provincia posita Ripis et Hagustaldelae, quae fundavi, non amittam. In fine quoque spondeo me omnibus decretis Brethwaldi [Berthwaldi] archiepiscopi pariturum, quae contra praedecessorum vestrorum fundatissima decreta erga meam parvitatem non fuerint. His cum accusatores a Berthwaldo archiepiscopo missi respondere jussi essent, hoc primum dixerunt: Esse crimen capitale, quod in concilio in Britannia congregato decretis Britowaldi archiepiscopi se non obediturum Wilfridus contumaciter dixisset. De hoc stans in medio pontifex se expurgavit, [Col. 0048B] ut diceret se sic non indefinite respondisse, sed his tantummodo pariturum, quae contra canonum decreta non essent: esse autem contra regulas, ut ipse se sine ullo criminis objectu adjudicaret.

Haec tam probabilis et facilis responsio cum laetum plausum Romanis excitasset, jussi sunt accusatores domum redire, dicentibus episcopis, quod quamvis canonibus cautum esset, ut accusator primo accusationis capitulo decidens, ulterius ad aliorum tentamentum non assurgeret, se tamen pro reverentia Brithwaldi archiepiscopi non defuturos, quin omnia per ordinem discuterent; factumque est ut quatuor mensibus septuaginta conciliabula coacta, vel propter hoc solum, vel hoc praecipuum, finem gloriosum Wilfrido, ignominiosum accusatoribus habuerint, [Col. 0048C] Romanis maxima impensa mirantibus illorum impudentiam, illius eloquentiam, dum quidquid accusationum objecissent, ille nullo excogitato responso, sed Dei et veritatis fultus auxilio, quasi casses aranearum primo motu labiorum discuteret et subrueret; hoc pronius episcopi mirabantur causidicorum audaciam, quomodo ecclesiasticorum graduum immunes (nisi quod unus eorum diaconus esset) praesumerent accusare venerandum senem septuaginta annorum pontificem, torrentem eloquentiae: inter se ergo multum diuque graecizantes, tandem ad nostra verba conversi, damnarunt missos dignos carcere, missorem arguerunt stultitiae, Wilfridum pronuntiarunt exsortem ab omni crimine.

Hic subjicerem quantum emolumenti causae illius [Col. 0048D] attulerit synodus Agathonis papae lecta, sed et illud, quod in Meldis civitate Franciae ab oriente Parisii posita, cum domum rediret infirmitate pressus, visione sanatus sit angelica, nisi Beda Venerabilis historicus dignus pro se sermonum sobrietate credi, narrationem praevertisset. Nos ab ipso omissa scripturae perstricte inserimus. Quamvis igitur antistes rem obtinuisset, ambiebat tamen Romae remanere, senilem spiritum sub dominorum apostolicorum pedibus effusurus. Restitit pio voto pontificis Joannis ratio, qua diceret eum Angliae necessarium, ideoque jussit, ut quod supererat aevi, non in peregrinis auris [oris] consumeret, sed patriae commodis impenderet, etc.





IV. Joannis papae VII Epistola ad Ethelredum regem.
[Col. 0049A]

(Vide infra.)





V. Joannis papae VII Epistola ad archiepiscopos, presbyteros et diaconos et universos clericos per Anglorum patriam constitutos.

(Vide infra.)





VI. S. Aldhelmi Schireburnensis episcopi Epistola ad Clerum Wilfridi.

(Vide infra.)





VII. S. Aldhelmi Schireburnensis episcopi Epistola ad Wilfridum.

(Vide infra.)





VIII. Concilium Romanum auctoritate Joannis papae VII, ad instantiam Justiniani imperatoris, pro canonibus sextae synodi confirmandis vel reprobandis, indictum, anno redemptoris DCCV, tempore Joannis VII.
[Col. 0049B]

Qua occasione haec synodus Romae coacta fuerit indicat Anastasius supra in Vita Joannis VII, nimirum quia per epistolas et legationem ab imperatore Justiniano petitum est, ut sancitos Constantinopoli canones Joannes papa congregato concilio examinaret, et quos catholicae disciplinae consentientes reperisset, rejectis caeteris, probaret et confirmaret. Indecenti postulato nihil pontifex detulit, et recte: nam inconveniens est et valde indecorum, vel minimum approbare eorum quae in pseudosynodo constituta fuerint. Vide quae dixi supra in Vita Joannis, verbo Concilium. Hac eadem synodo Wilfridus, Eboracensis episcopus, postquam jam ante sub Agathone papa semel injuste accusatus, in Romano concilio sub eodem Agathone Romae absolutus fuisset, ab Aldfrido rege secundo accusatus, secundo synodali judicio Romae absolutus fuit. Haec, teste Beda, acciderunt [Col. 0049C] anno quarto ante obitum Wilfridi, adeoque anno Christi 705, tempore Joannis papae VII. Nam cum testetur eumdem post hanc synodum quadriennio vixisse, anno redemptoris nostri 709, post obitum Osredi regis quarto, episcopatus sui anno 45 diem suum obiisse, negari non potest hanc synodum praedicto tempore celebratam fuisse. Scribit enim Beda, lib. V, cap. 20, eumdem Wilfridum annis 45 episcopatum tenuisse; et rursum lib. III, cap. 26, affirmat primum annum sedis illius cum anno Domini 664 coincidisse; unde necessario infertur quod [Col. 0050A] ultimus sedis Wilfridi inciderit in annum Domini 709, qui est quintus post illam synodum finitam, qua illum a calumniis adversariorum absolutum fuisse Beda lib. V, cap. 20, refert his verbis:

»Post quinque annos, inquit, denuo accusatus ab eodem ipso rege, Aldfrido scilicet, et plurimis episcopis, praesulatu pulsus est: veniensque Romam, cum praesentibus accusatoribus acciperet locum se defendendi, considentibus episcopis pluribus cum apostolico papa Joanne, omnium judicio probatum est, accusatores ejus nonnulla in parte falsas contra eum esse machinatos calumnias. Scriptumque est a praefato papa regibus Anglorum Edilredo et Aldfrido, ut eum in episcopatum suum (eo quod injuste fuerit condemnatus) facerent recipi. Juvit autem causam absolutionis ejus lectio synodi beatae memoriae papae Agathonis quae quondam ipso praesente in urbe atque in eodem concilio inter episcopos residente (ut praediximus) acta est. Cum ergo, causa exigente, synodus [Col. 0050B] eadem coram nobilibus et frequentia populi, jubente apostolico papa, diebus aliquot legeretur, ventum est ad locum ubi scriptum erat: Wilfridus Deo amabilis episcopus Eboracensis civitatis, apostolicam sedem de sua causa appellans, et ab hac potestate de certis incertisque rebus absolutus, etc., quae supra posuimus. Quod ubi lectum est, stupor apprehendit audientes: et silente lectore, coeperunt alterutrum requirere, quis esset ille Wilfridus episcopus. Tum Bonifacius consiliarius apostolici papae, et alii perplures, qui eum temporibus Agathonis papae ibi viderunt, dicebant ipsum esse episcopum, qui nuper Romam accusatus a suis, atque ab apostolica sede judicandus, advenerat.

»Qui jamdudum, inquiunt, aeque accusatus huc adveniens, mox audita et dijudicata causa et controversia utriusque partis, a beatae memoriae papa Agathone probatus est contra fas a suo episcopatu repulsus: et tanto apud eum habitus est honore, ut ipsum in concilio quod congregarat episcoporum [Col. 0050C] quasi virum incorruptae fidei et animi probi residere praeciperet. Quibus auditis, dicebant omnes una cum ipso pontifice, virum tantae auctoritatis, qui per quadraginta prope annos episcopatu fungebatur, nequaquam damnari debere, sed ad integrum culpis accusationum absolutum in patriam cum honore reverti.«





IX. [a 3Kb] Concilium ad fluvium Nidde in Northumbria, ab Osredo ibidem rege, et Berthwaldo archiepiscopo Cantuariae, monitu Joannis papae VII anno Christi DCCV celebratum; in quo accepta Joannis papae epistola, Wilfridus demum in archiepiscopatu suo Eboracensi confirmatur.
[Col. 0051A]

Postquam (quae retulimus) de concilio sub Alfrido rege, et Berthwaldo archiepiscopo, anno gratiae 701 perorasset Malmesburius, ad Niddense hoc concilium transiens, sic orditur: »Rediit igitur (Wilfridus) et apostolicas epistolas regi Merciorum jam monacho Ethelredo attulit. Humiliter ille et genu flexo dignationem salutationis apostolicae suscepit, et perlectis chartis. quod tenor earum jubebat, a Kenredo filio fratris Wlfarii, quem sibi regem suffecerat, compleri non gravate obtinuit. Erat enim et ille timore Dei plenus, sicut post quadriennium voluntaria regni abrenuntiatione mundo approbatum est: nec segnius Brithwaldus archiepiscopus pacem non aspernanter ambiens in unanimitatem fraternae concordiae accurrit. Exterritum minis apostolicae sedis aiunt, legatis damnationem [Col. 0051B] suam gravibus querimoniis aggerentibus, quamvis Wilfridus eos jam adjudicatos exemisset.

Solus Alfrithus rex Northanimbrorum obstinatioris animi sententiam [Al., semitam] terens, pervicaciam tenuit. Nuntiis enim ad se ex parte Wilfridi directis serenum primo responsum retulit: sed depravatus (ut creditur) malevolorum consiliis, quibus extra suam dignitatem nimis indulgebat, redeuntes ad se die condicto tali sententia contristavit: se quidem legatorum personis, quod essent et vita graves, et aspectu honorabiles, honorem ut parentibus deferre: caeterum assensum legationi omnino abnuere, quod esset contra rationem homini jam bis a toto Anglorum concilio damnato propter quaelibet apostolica scripta communicare. Sed nec ipse multo post in hac vita moratus est tempore. Statim enim, illis abeuntibus, acerba correptus valetudine, ad mortem exercebatur. Amaritudo tormenti rationem olim in animo regali sopitam elicuit, et secundum prophetam, vexatio dedit intellectum auditui [Col. 0051C] (Isai. XL). Intelligens enim se merito inobedientiae plexum, promisit omnem emendationem facti Wilfrido exhibiturum, si sibi viventi adduci potuisset; nec cessavit, quantum ante praeclusam vocem loqui potuit, idem promittere, et si ipse voti effectu careret, haeredem suum ut faceret adjurare: et ille quidem mature defunctus, apostolicas litteras se sprevisse sero indoluit, quarum minas effugere non meruit: quas, quia crebro commemoravi, hic abbreviatas ponere fert animus, ut palam sit quanta miseria involvat mortales, quod illi viri, quos sanctissimos celebrat antiquitas, Theodorus, Berthwaldus, Joannes Bosa, nec non et Hilda abbatissa digladiabili odio impetierint Wilfridum Deo, ut ex ante dictis probatur, acceptissimum.«

Heddius in Vita S. Wilfridi, cap. 58, quem Malmesburiensis sequitur, longiore filo acta hujus synodi produxit, quem hic adjicere lubet.

»In primo anno Osredi regis Berctwaldus, Cantuariorum [Col. 0051D] Ecclesiae et pene totius Britanniae archiepiscopus, de austro veniens, habens ex praecepto apostolicae sedis aquilonalium regem cum omnibus episcopis suis et abbatibus, et totius regni ejus principibus, ad synodalem locum de causa B. Wilfridi episcopi diligenter invitare; et ita factum est. Nam in unum locum juxta fluvium Nid ab oriente congregati, rex cum suis, et tres episcopi ejus cum abbatibus, nec non et beata Aelfleda abbatissa, semper totius provinciae consolatrix, optimique consiliatrix; Berctwaldus quoque archiepiscopus et Wilfridus episcopus simul in una die advenerunt. Deinde sedentibus rege et episcopis cum principibus eorum in loco synodali, tali modo archiepiscopus loqui incipiebat: Oremus Dominum Deum nostrum, ut pacis concordiam in cordibus nostris per Spiritum sanctum indulgeat. Habemus enim, ego et beatus Wilfridus episcopus, scripta apostolicae sedis parvitati meae per [Col. 0052A] nuntios directa, et per semetipsum similiter allata, ut ea in praesentia reverentiae vestrae recitentur humili prece deposcimus. Quibus venerabiles domini licentiam dederunt; et coram synodo, omnibus audientibus, utriusque libri a principio usque ad finem legebantur. Post lectionem autem, cunctis tacentibus, Berectfridus, secundus a rege princeps, ad archiepiscopum dixit: Nos qui interpretatione indigemus, quid apostolica auctoritas dicat audire delectat. Et respondit ei archiepiscopus dicens: Judicia apostolicae sedis longo circuitu et ambagibus verborum unum tamen intellectum de eadem utrique libri ostendunt, quorum brevi sermone sensum tantum explicabo. Apostolica namque potestas, quae primum Petro apostolo et principi apostolorum ligandi solvendique donata est, sua auctoritate de beato Wilfrido censuit, ut in praesentia mea, licet indignus, et omnis conventus, praesules Ecclesiarum hujus provinciae, antiquam inimicitiam pro salute animarum relinquentes, beato Wilfrido [Col. 0052B] episcopo in bono reconcilientur. Nam his coepiscopis meis e duobus ab apostolica sede judiciis optio datur; utrum voluerint, eligant, ut aut cum Wilfrido episcopo pacem plane perfecteque ineant, et partes Ecclesiarum, quas olim ipse regebat, sicut sapientes mecum judicaverint, restituant; aut si hoc optimum noluissent, omnes simul ad apostolicam sedem pergerent, ibique majori consilio dijudicentur. Si quis vero contemnens (quod absit) neutrum ex his duobus implere voluerit, sciat se, si rex sit aut laicus, a corpore et sanguine Christi excommunicatum; si vero episcopus aut presbyter (quod est exsecrabilius et dictu horrendum), ab omni gradu ecclesiasticae dignitatis degradari. Haec sunt judicia apostolicae sedis, brevi sermone exposita. Episcopi vero resistentes, dixerunt: Quod praedecessores nostri olim Theodorus archiepiscopus ab apostolica sede emissus, et Ecfridus rex censuerunt, et postea in campo qui Estrefeld dicitur, una nobiscum pene totius Britanniae episcopi, suaque archiepiscopali praesentia excellentissima [Col. 0052C] cum rege Alfrido judicavimus, quomodo immutare quis valeat? Interea autem beatissima Aelfleda abbatissa benedicto ore suo dixit: Vere in Christo dico testamentum Alfridi regis in ea infirmitate, qua vitam finivit, qui votum vovit Deo et sancto Petro dicens: »Si vixero, omnia judicia apostolicae sedis, quae antea renui audire, de beato episcopo Wilfrido, implebo. Si tamen diem obiero, dicite tamen haeredi meo in nomine Domini, ut pro remedio animae meae judicium de Wilfrido episcopo apostolicum repleat.« Haec ea loquente Berectfridus praefectus regis princeps respondens dixit: Haec est voluntas regis et principum ejus, ut mandatis apostolicae sedis, et praeceptis Alfridi regis in omnibus obediamus. Nam quando in urbe, quae Bebbamburg dicitur, obsessi, et undique circumcincti in hostili manu angustiaque rupis lapideae mansimus, inito consilio inter nos, si Deus nostro regali puero regnum patris sui concessisset, quae mandavit sancta apostolica auctoritas de S. Wilfrido episcopo adimplere Deo spopondimus: et statim post vota mutatis [Col. 0052D] animis inimicorum concito cursu omnes cum juramento in amicitiam nostram conversi sunt, apertis januis de angustia liberati sumus, fugatis inimicis nostris, regnum accepimus.

»Postquam haec verba finita sunt, episcopi sibi mutuo separati ab aliis inire consilium coeperunt; aliquando cum eis archiepiscopus, aliquando vero sapientissima virgo Aelfleda: et hujus sancti concilii talis finis exstitit, ut omnes episcopi et rex cum suis optimatibus purae pacis concordiam cum sancto Wilfrido episcopo inierint, quam inter se usque ad finem vitae conservaverunt, reddentes ei duo optima coenobia, quae in HRypis et in Hagustaldense cum omnibus reditibus suis. Et illa die omnes episcopi se invicem osculantes et amplexantes, panemque frangentes communicaverunt; et gratias agentes Deo omnis hujus beatitudinis, in pace Christi ad sua loca remearunt.«




ANNO DOMINI DCCVII.
JOANNES VII, ROMANUS PONTIFEX.




[Col. 0053]
NOTITIA IN JOANNEM PAPAM VII.
(Lib. Pontific.)

[Col. 0053A] [a 5Kb] Joannes VII natione Graecus, patre Platone, sedit annos II, menses VII, dies XVII. [1 1Kb] Fuit autem temporibus Tiberii Augusti et Justiniani imperatoris, vir eruditissimus, et facundus eloquentia. Hic fecit oratorium sanctae Dei Genitricis intra ecclesiam beati Petri apostoli, cujus parietes musivo depinxit. Illicque [Col. 0054A] auri et argenti quantitatem multam expendit, et venerabilium Patrum dextra laevaque vultus erexit. Hic restauravit basilicam sanctae Eugeniae quae longo tempore [2 1Kb] detecta atque dirupta fuerat. Laboravit autem et in coemeteriis beatorum martyrum Marcellini et Marci, Damasique sancti pontificis. [b 1Kb] Fecit [Col. 0055A] vero et imagines per diversas ecclesias, quas quicunque nosse desiderat, [a 1Kb] in eis ejus vultum depictum reperiet. Basilicam itemque sanctae Dei Genitricis, quae antiqua vocatur, pictura decoravit, illicque ambonem noviter fecit, et super eamdem Ecclesiam [Col. 0056A] episcopium, quantum ad se [1 1Kb] constituere maluit, illicque [2 1Kb] pontificatus sui tempus explevit. Hic fecit calicem aureum praecipuum, pensantem libras viginti, quem et gemmis preciosis decoravit.

[b 92Kb] Hujus temporibus Aripertus rex Longobardorum [Col. 0057A] donationem patrimonii Atpium [1 1Kb] Gutiarum, quae longa per tempora a jure Ecclesiae privata fuerat, ac ab eadem gente detinebatur, in litteris aureis exaratam jure proprio beati apostolorum principis Petri reformavit. Hujus temporibus [a 1Kb] Justinianus imperator a partibus [2 1Kb] Zachariae per loca Bulgariae auxilio Trebellii, Bulgarorum regis usque ad regiam urbem vemens, regnum proprium, de quo projectus fuerat, adeptus est. [3 1Kb] Leonem [b 1Kb] etiam, et Tiberium, qui locum ejus usurpaverant, cepit, et in medio [4 1Kb] circuli [Col. 0058A] coram omni populo jugulari fecit, et obtinuit principatum de quo antea tumultuose fuerat dejectus, qui illico ut palatium ingressus est, propriumque adeptus est imperium, [5 1Kb] tomos [c 4Kb] quos antea sub domno Sergio apostolicae memoriae pontifice Romam direxerat, in quibus diversa capitula Romanae Ecclesiae contraria scripta inerant, per duos metropolitanos episcopos demandavit, dirigens per eos et sacram, per quam denominatum pontificem conjuravit ac adhortatus est ut apostolicae Ecclesiae concilium [Col. 0059A] aggregaret, et quaeque ei visa essent stabiliret, et quae adversa renuendo [a 2Kb] excluderet. [1 1Kb] Sed hic humana fragilitate timidus, hos nequaquam [2 1Kb] tomos emendans per suprafatos metropolitas direxit ad Principem, post quae non diu in hac vita duravit. Hic fecit episcopos per diversa loca numero decem [Col. 0060A] et octo. [3 1Kb] Qui etiam sepultus est ad beatum Petrum Apostolum ante altare oratorii sanctae Dei Genitricis, quod ipse construxit sub die 15 Calend. Novembris, indictione sexta, Justiniano Romanam Rempublicam gubernante, et cessavit Episcopatus mens. 3.




[Col. 0059]
JOANNIS PAPAE VII EPISTOLA AD ETHELREDUM REGEM MERCIORUM, ET ALFRIDUM REGEM DEIRORUM, ETC. Berthwaldum archiepiscopum Cantuariae commonet ut synodum convocet; Wilfridumque et adversarios suos aut convenire faciat, aut Romam accurrere.
(Mansi, Col. conc. tom. XII.)
(C,S)*

[Col. 0059C] Dominis eminentissimis Ethelredo regi Merciorum, et Alfrido regi Deirorum, et Berniciorum, Joannes papa.

De vestrae quidem religionis accessibus gratia Dei [Col. 0059D] cooperante gaudemus, fervorem fidei cernentes in vobis, quam ex praedicatione principis apostolorum, Deo vestros animos illuminante, percepistis, et efficaciter tenetis; et utinam gaudium nostrum meliorum excessus amplificet. Inextricabilis vero quorumdam dissensio nostros animos afficit, quam oportet corrigi, ne apostolicorum praeceptorum praevaricatores, sed custodes esse inveniamini. Dudum enim sub apostolicae memoriae Agathone papa, cum Wilfridus episcopus pro sua causa sedem hanc appellasset; et accusatores a Theodoro, sanctae Cantuariorum Ecclesiae [Col. 0060C] archiepiscopo, hinc illuc mandato, et ab Hilda religiosae memoriae abbatissa missi, venissent, episcopi tunc hic de diversis partibus congregati rem regulariter quaesierunt et definierunt, eamdemque [Col. 0060D] sententiam successores ejusdem pontificis praedecessores nostri tenuerunt; sed neque Theodorus archiepiscopus obviasse cognoscitur, qui nunquam postmodum aliquam huic accusationem demandavit. Nunc quoque eorum accusationes, qui contra Wilfridum episcopum huc de Britannia advenerunt, et ejus excusationes apud conventum reverendissimorum episcoporum qui hic inventi sunt per dies aliquot fieri procuravimus, tam de epistolis anterioribus et modernis, quam quae verbialiter partes detulerunt, dum principales personae, de quibus contentio [Col. 0061] omnis exorta est, hic non adfuerint, quas necesse est, ut contentio finem accipiat, advenire.

Idcirco commonemus Berthwaldum archiepiscopum fratrem nostrum ut synodum convocet una cum Wilfrido, et Bosam atque Joannem in synodum [Col. 0061A] faciat convenire, vocesque partium audiat, et consideret quid sibi invicem partes valeant approbare; et si quidem apud illam synodum potuerit rem determinare, gratum erit nobis. Sin autem, moneat eos ad sedem apostolicam accurrere, ut majori concilio decidatur quod hactenus terminari non potuit. Sciat autem quod quicunque venire contempserit, seipsum dejectioni submittit, nec hic, nec ibi pro episcopo amplius suscipiendus; vestra proinde regalis sublimitas faciat concursum, ut ea quae Christo aspirante perspeximus perveniant ad effectum; quicunque autem cujuslibet personae audaci temeritate contempserit, non erit a Deo impunitus, neque sine damno coelitus alligatus evadet.


[Quae infra narrantur, Epistolae Joannis a Mansi subjectas [Col. 0061B] unt.]

Defuncto ergo Alfrido, Edulfus quidam, tyrannidem meditatus, furorem quoque malesanae mentis in Wilfridum evomuit, quasi in vecordiam Alfridi juratus esset. Cum enim eum pontifex, quondam, recordatus amicum esse, non inconsultum aestimaret adire, adeo stultus efferbuit, ut eum continuo de regno suo exire juberet, ni omnibus suis exspoliatus eum dedecore ejici vellet. Sed enim post duos menses vita et regno privatus, captivo diademate moribundus humum pulsavit, proceribus regni filium Alfredi Osredum solio restituentibus: quorum et maximus fide et auctoritate Berthfridus submonitus a Berthwaldo archiepiscopo concilium in Northanimbria fieri consentit, ut tandem justa Wilfridi causa placabilem [Col. 0061C] terminum acciperet; ibi ex praeceptis apostolicis data est optio episcopis, ut aut Wilfrido in sua episcopatus sede cederent, aut Romam pro sua defensanda causa pergerent; qui his resultandum putaret exsors a communione fieret. Episcopis suo more obnitentibus, beatissima virgo Elfleda, soror Alfridi, abbatissa, post Hildam de Streneshald, terminum negotio fixit, dicens: »Dimissis ambagibus, testamentum fratris mei, cui praesens interfui, profero, quod si convalesceret, jussa se apostolicae sedis incunctanter facturum promisisse, vel quod morte interveniente facere nequiret, haeredi suo faciendum transmisisse cognoscitur.« Tum Berfridus [Berthfrithus] verbis virginis conglutinans sua: »Ego jussionibus papae [Col. 0061D] obediendum censeo, inquit, praesertim cum eorum robori accedat et regis nostri jussio, et nostrae necessitatis sponsio; namque dum nos post mortem ejus inimicis urgentibus in Bebbaburb inclusi essemus, in obsessionis angusto, in vitae periculo, vovimus Deo impleturos nos jussionem papae, si potuissemus evadere. Vix votum finieramus, et fateor [Col. 0062] (sacratissime archipraesul), statim certant obsequela, omnis in nostrum assensum accurrit provincia. Puer regius in regem levatus, hostis abactus, tyrannus exstinctus. Est igitur regiae voluntatis ut episcopus Wilfridus revestiatur. His dictis emotae dissensionum [Col. 0062A] nebulae, serenitas pacis infusa; cucurrit episcopalis gravitas in amplexum, et concordibus animis quantum superfuit aevi exegit.

Dimissis Wilfrido duobus coenobiis, Ripis et Hengesteldein, ille inconcussa pace potitus, post quatuor reditus annos, ut Michael archangelus praedixerat, tentatus est eadem infirmitate, qua quondam in Meldis, tam valide, ut subito sensu et voce careret. Sed suis ad eum orantibus ut saltem ad divisionem rerum suarum loquelam mereretur, resumpsit ingenue, ut et loqueretur continuo, et post dies salutis, vigore refuso, cuncta loca sua obiret [Al., ambiret]; tum, pro frequentibus morbis, vicinae mortis non dubius, quidquid ante in aliquibus bonis tepidius fecisse videbatur supplevit, praepositos omnibus coenobiis [Col. 0062B] ordinavit, gazas in quatuor divisit, unam, et eam optimam, portionem Romanae dandam Ecclesiae, cujus auctoritate cunctis semper injuriis exemptus et honoribus restitutus fuerit, quod et per se implere quamvis annis gravis meditaretur, nisi ferrea quies cogitantem anticiparet; secundam pauperibus, tertiam coenobiorum praepositis delegavit, qua potentiorum amicitiam redimerent, qua contrariorum impetum refringerent; quartam illis qui, laborum suorum individui comites, necdum terras quibus se sustentarent acceperant. Sic accepta licentia a Ripensibus, quos praecipuo semper amore coluerat, et caeteris Northanimbris, ad colloquium Celredi regis Merciorum quo invitabatur, simul ut et monasteriorum suorum, quae in illa regione plurima per indulgentiam [Col. 0062C] regum instituerat, quietem procuraret, profectus est. Ibi ergo cunctis circuitis et auctis, exacto anno et semis postquam secundo proximi obitus fuerat admonitus, apud insulam Inundalum, languore irruente agitatus, extremum diem sibi sensit adesse, paucisque, quantum vires suppetebant, allocutus filios, sacramque benedictionem impertiens, omnis, ut videbatur, expers angoris, finem inivit, recensito jam a monachis psalterio usque ad illum versum: Emitte spiritum tuum, et creabuntur (Psal. CIII), etc. Excessit anno aetatis 76, episcopatus 46: vir pro justitiae merito multis jactatus periculis, quique in ipsis exsiliis non otio deditus, sed coenobiis et episcopatibus fundandis industrius esset; egregie factus ad [Col. 0062D] promerendam gratiam principum apud quos exsularet, idemque pro rigore justitiae compatriotis regibus odiosus. Reliquit coenobia quot nullus, quae solus aggregaverat, multis dividens haeredibus. Corpus ejus in Ripis portatum, et multa reverentia conditum. Haec et hucusque Malmesburius.




[Col. 0063]
JOANNIS PAPAE VII [a 1Kb] EPISTOLA AD EPISCOPOS BRITANNIAE
(Mansi, Coll. Conc. tom XII.)
(C,S)

[Col. 0063A] Joannes episcopus archiepiscopis, presbyteris, et diaconibus, et universis clericis per Anglorum patriam constitutis.

Congregatis omnibus Anglorum proceribus, qui tunc ad beatum Petrum degebant apostolum, post alterutrarum partium congruas ratiocinationes, apostolicae sententia usque adeo sedis praevaluit, ut voluntarie omnes Anglorum clerici sub ipsis vigiliis [Col. 0064A] sancti Gregorii laicalem et sinuosum, sed et cunctum habitum deponentes, talares tunicas secundum Romanum morem induerent. Hujus rei gratia, quia et vos pari modo in sanctae Ecclesiae nostrae corpore veluti propria membra amplectimur, pro deponendis laicalibus vestimentis et sumendis clericalibus infulis secundum Romanae Ecclesiae morem auctoritate apostolica monemus.




ANNO DOMINI DCCIX.
S. ALDHELMUS, SCHIREBURNENSIS EPISCOPUS.
(Ex Editione a Doctore J. A. Giles recenter Londini data.)




[Col. 0063]
VITA S. ALDHELMI FARICIO AUCTORE.


Hanc, inquit Doctor Giles, legendam inter Acta Sanctorum editam contuli de novo cum manuscripto qui in Mus. Brit. servatur (Faust. B. IV). Opus in isto codice breviora capitula habet quam edit. impr.



PROLOGUS.
[Col. 0063C]

Sanctorum Patrum pia certamina studiose recolentes, triplici ratione factum esse arbitramur, quod scriptores eorum, subsequentium utilitati servientes, ea summopere chartis commendarunt. Prima quidem et laudabilior exstitit caeteris, ut Deus, qui poenas fidelibus quocunque modo pro se illatas in eorum corporibus patitur, quique virtutem tolerantibus praestat, sua in majestate laudetur. Secunda vero, quatenus sancti, qui tot sudores, jejunia, vigilias, opprobria, atque algores spontanee a semetipsis sive ab inimicis perpessi sunt, a posteris verae fidei cultoribus magnifice celebrentur. Tertia autem subsequitur, ut nos illorum instrenui atque imbecilles successores, tanta eorum legendo vel audiendo victoriosissima [Col. 0063D] gesta, mentis nostrae oculos sublevando, sequamur horum inoffensa vestigia.

Unde nos fragiles idiotae, qui nequaquam opera monachi, sed tantum indigne portamus nomina, sanctissimi Aldhelmi praesulis ortum et vitam, miracula atque doctrinam, utcunque describere, fideliter tamen aggredimur. Verumtamen non ea tantum quae per eum, summo Opifice praestante, vidimus magnalia, [Col. 0064C] sed et quae curiose indagando, in multis reperimus barbarice atque Latine paginis assignata; quorum aliquam partem Romana privilegia diversorumque regum traditiones, sub multorum praesulum abbatumve testimoniis inscripta, nostris adhuc testantur temporibus: necnon ea quae a veridicis et regulariter monastico ordine degentibus vel ab aliis diverso ordine catholice conversantibus, saepe audivimus facta per merita servi sui, quae ipsi aut corporeis oculis viderunt, aut a primoribus suis, jam in coelesti gaudio ante divinae conspectum clementiae congaudentibus, frequenter audierunt; qui se volumen ex virtutibus ejus lucido stylo dicebant legisse, sed Danorum tempore, cum adhuc Christi Ecclesiam persequerentur, perdidisse: qui omnia Deo nostro, illis ignoto, [Col. 0064D] dedicata, aut pedibus conculcabant, aut, ira superante rationem, igne concremabant, seu quocunque modo poterant annullabant. Multa etiam suorum factorum in scrinio, non multum post obitum ejus facto, in quo beata ejus ossa servabantur, antiquiores Patres nostri argenteis laminis ad memoriam posterorum a primis patribus assignata viderunt; et quia istud erat negligentia et vetustate jam pene consumptum, [Col. 0065A] praesul quidam cum aliis Deo famulantibus in aliud, novitatis causa, ad successorum memoriam, in quo adhuc videntur, eadem transtulerunt.

Fuerunt quoque, post prima instituta sancti viri, sui loci familiares amatores, sicut archipraesul Dunstanus, de cujus sanctitate non dubitatur, et alii quamplures praesules, quorum sacra ossa in eadem requiescunt basilica; qui si haec priorum relatu vera non crederent, illaesa usque ad nostram memoriam absque dubio non relinquerent. De quibus studiose plura dimisimus, et eorum quae videbantur digna relatu, pro referentium auctoritate, partem decerpsimus: ea namque quae nos ipsi in praesentia saepe vidimus, veram fidem praeteritorum faciunt. Qua in re neminem nos accusare debere videmus: quia beatum [Col. 0065B] Gregorium in Dialogorum libris itidem fecisse conspicimus: atque (sicut ipsemet retulit) Lucas quoque medicus, cujus laus per omnes Ecclesias (ut gentium Doctor ait) est in Evangelio; et Marcus, Alexandrinus patriarcha et Petri discipulus, nequaquam scripsere visa, sed tantum audita, in Evangeliorum voluminibus. Non, quod absit, ut nos in minimo illis quoque aequiparemus, vel nostros illorumque relatores in animo conemur reddere similes; verumtamen, quod majoribus in tam maximo opere licuit, in minimo nobis infimis et tamen fidelibus licuisse fideliter opinamur. Alios quoque multos divinis paginis et Scripturis idem hoc egisse reperimus: tres vero tantum, quos supra posuimus, fidei integritate [Col. 0065C] catholicos, moribus et opere sanctissimos, imitari hac in re, quamvis longe incedendo, pro posse nostro cupimus.



CAPUT PRIMUM. Familia regia, studia, monachatus, et abbatis munus.

Ad sancti igitur Aldhelmi genealogiam flectamus ingenium, et pro posse nobis a Deo dato, ex qua sit ortus propagine, explicemus. Hic igitur regia stirpe descendit, a clarissimis natus progenitoribus, orthodoxaeque religionis verissimis indesinenter cultoribus: quibus tanto exstitit in fide lucidior et opere divini cultus pretiosior, quantum rosa ex quibus oritur spinis, et flos lilii unde turgescit cespite proprio. Hujus siquidem praeclarae sobolis Anglorum rex Ina sapientissimus, fulgens vita et moribus, bellis strenuissimus [Col. 0065D] et clarus virtutibus, quantum attinet ad regiam sublimitatem, fuit principium. Istius nomen Primatis multum eximium, secundo loco fratrem fuisse Kenten, virum probum, sanctitate lautum, honestate magnificum, antiquissimis Anglicanae linguae schedulis saepius ex interprete legendo audivimus. Qui apostoli praecepta Pauli adimplere studens, virtute non modica Deum prae omnibus metuens, in uxoris castae vivebat copula. Is equidem non idcirco uxoris intrabat cubiculum, quo carnis, ut moris est quorumdam, exercere cuperet desiderium; sed ut, quemadmodum Samuelem Anna, talem generaret filium, qui, ut Scriptura docet, tota animi virtute diligeret Dominum. Vota denique ejus Deus ex alto prospiciens, sicut de beatissimi Nicolai reverendis [Col. 0066A] parentibus legitur, hunc sibi dedit filium, qualem hujus nostri opusculi vobis monstrabit intentio; quem tempore congruo fidelium assuetudine Deo in ecclesia per sacerdotum manus devote obtulit, catechumenumque fieri postulavit: cui non absque divino nutu Aldhelmum nomen imposuit. Ald. enim, ut aiunt barbarice, Latine senex interpretatur; inde Aldhelmus quasi senex almus. Vere enim, etsi juvenis corpore, animo senili vivebat et laudabili opere.

Post haec annis succedentibus puer ablactatur, et sacris litterarum studiis a genitore Christianissimo traditur. Qua in re futurorum praescius Deus illius tantopere aperuit ingenium, ut doctoris animus in seipso saepe miraretur nimium, quod tam facile caperet, tam acute retineret memoriter, quae sibi ostendebat [Col. 0066B] per singulos dies. Mens namque ejus, coelesti rore perfusa, hujus rei fuerat causa: quippe gratia Dei erat cum illo, illius scilicet, qui per propheticum dixit eloquium (Ps. LXXX, 11): Aperi os tuum, et ego adimplebo illud dogmate meo. Trium quippe proprietate linguarum, non solum vulgaritate rerum, verum etiam litterarum dogmate, sanctissimus iste peritus exstitit. Miro denique modo gratiae facundiae omnia idiomata sciebat, et quasi Graecus natione, scriptis et verbis pronuntiabat. Mirum namque non fuerat, quia et sancti Spiritus gratia sibi in eo habitaculum fecerat, et illius linguae binos doctores apprime peritos praeclarissimus Ina rex, quem supra posuimus, ad confirmandam illius litteralem scientiam, ab Athenis conduxerat. Latinae [Col. 0066C] quoque scientiae valde potatus rivulis, etiam proprietate partium aliquis eo melius nequaquam usus est post Virgilium: ita enim in antiquariis suae linguae legitur. Prophetarum exempla, Davidis psalmos, Salomonis tria volumina, Hebraicis litteris bene novit, et legem Mosaicam. Musicae autem artis omnia instrumenta, quae fidibus vel fistulis aut aliis varietatibus melodiae fieri possunt, et memoria tenuit et in quotidiano usu habuit. Et ut paucis multa et grandia parvis constringamus, ne ea quae dicimus taediosis vilescant, ut vir undecunque eruditissimus, plenus fuit scientia omnium rerum.

Sed quid moramur in parvis? Ad altiora stylum vertamus, ut quomodo iste sanctus vir a pueritia deguit [Col. 0066D] ostendere valeamus; et qualiter in monastico habitu inter homines conversando, et Paulum cum Antonio, eremitarum primos, imitando vixerit, pro nostri parvitate ingenii ostendamus. Monachus siquidem in Meldunensi ecclesia effectus, quam Eleutherius vir perfectus gubernabat suo studio: ita inter caeteros Dei famulos vir iste commorabatur; ut quanquam hominum uteretur aspectibus, semper mente interesset civibus angelorum. Hic autem praecepta transcendens regularia, tali modulo praesentis saeculi fungebatur vita, quod omnia decora visu et auditu dulcia corde castissimo vilipenderet, veluti perituras feni quisquilias. Imitabatur hic religiosissimus Testamenti Veteris justissimos Patres, in sua unumquemque animi sancta virtute: Abraham scilicet, in [Col. 0067A] hospitalitatis reverendo studio, atque in perseverantia obedientiae, quae bonorum operum creditur perfectio; Jeremiam quoque, in solitariis degentem scrobibus, atque laudabili remotione a conspectu hominum; Job quoque virum summa virtute laudabilem, in patientiae fervore indesinenter assequitur, ne in eo (quod absit) fieri posset quod alicubi legitur: »Omnis virtus est vidua, quam fortis non firmat patientia;« in charitatis fervore David, belligeri Goliath (ut refert Scriptura) victorem typicum, quem sequitur iste, invidiae superando vitium: in castitate utriusque substantiae Joannem, charum Christo apostolum, quem cognoverat quodammodo hac etiam pietate plus aliis eidem Domino complacuisse. Caeterum in verae compassionis proposito, quem vir iste [Col. 0067B] sanctissimus sequebatur, nisi ipsum rerum omnium factorem, qui pro totius generis humani delicto, amarae mortis gustavit poculum ad tempus? Ista sub brevitate, non ad fastidium alicujus, sed ad aedificationem ideo ita transcurrimus, quia, sancto juvante Spiritu, ad alia multa, sed tamen ejusdem viri facta narranda venire disponimus.

Vir namque omnino Christo deditus, hoc sibi cum caeteris spontaneum inferebat martyrium, quatenus immensum triumphum sibi acquireret ex hoste nequissimo; si quando aestuantis incentiva sentiret libidinis, armatus toto corpore inexpugnabili lorica fidei, et caput ornatus galea justitiae, spem accendens fervore coelestis gloriae, talem imponebat verecundiam spiritui, carnalis nequitiae administratori. Virginem [Col. 0067C] siquidem, secundum periturae carnis spurcitiam admodum pulchram, in suo fecit castissimo stratu tandiu secum quiescere, donec in coelum spiritu intento totum Psalterium diceret ex ordine; nec sic ei in aliquo poterat malignus spiritus obsistere. O virum longe laudabilem, qui aestuantis barathri, etsi interesset, nullatenus sensit voraginem! Hic namque illud est honorabile lignum, de quo Salomonis verba testantur, quia, secus aquarum fluenta plantatum, ad sancti Spiritus humorem protulit indeficientem radicem, concivem scilicet angelorum virginitatem, et non metuit exterius aestum ab inimico sibi illatum, quia instrinsecus divino rore fuerat plenarie irrigatum. Hic etiam est vir ille magnificus, de quo [Col. 0067D] Scriptura dicit: Beatus homo qui semper est pavidus. Ille vero praecepta secutus divina, lumbos suos castitate circumligavit eximia, tenens ardentes lucernas in manibus, intraturus cum Sponso ad nuptias spirituales atque coelestes.

Quem Eleutherius antistes laudabilis vita et moribus, cujus facit mentionem Beda venerabilis presbyter in Anglorum Historia ecclesiastica, dignum considerans sacerdotali officio, et per se rogando et alios fide catholicos hortando, ad tantum ordinem promovit. In quo vir Dei aliquandiu victitans irreprehensibiliter ministerio, ab eodem praesule pater monachorum meruit constitui in praedicto Meldunensi coenobio. Quibus non sponte praepositus, quidquid assidue docebat pollenti eloquio, totum quasi bonus [Col. 0068A] pastor opere competenti ad effectum perducebat, sedulo cupiens referre lucrum de talento sibi a Deo commisso. Eo tempore illius provinciae populus, perversus opere, quamvis subditus fidei nostrae, ecclesiam non frequentabat, nec sacerdotum satis curabat imperium: quem vir blandus verbis monens suavibus, et divina saepe (ut locus inerat) eloquia retexens, saecularibus ad ecclesiam modeste convocatis, praeceptis eos fecundabat salutaribus. Qua in re Doctorem gentium imitabatur, qui rudibus lac primum praebuit, et postea fortes cibo solido pavit. Una namque sabbati ad eamdem urbem, mercatorum ex diversis partibus multitudo congregabatur maxima: cui pater iste, apostolorum imitator, extra urbem veniebat obviam; ac super pontem stando tandiu divina [Col. 0068B] subministrabat pabula, quo quidam eorum, per servi sui opus divina concedente gratia, pro quibus venerant relinquentes ad tempus mercimonia, ad sanctorum hunc sponte sequebantur sancta ovilia; sicque in ecclesia persistendo, sancta reverenter auscultabant officia: post haec, peracto pro quo venerant negotio, repedabant ad propria. animabus suis divino prius officio saginatis.



CAPUT II. Acta Romae: libri ab Aldhelmo scripti.

Hunc autem in tanta persistentem boni operis perseverantia, apostolicae sedis summus pontifex, magnae sanctitatis vir Sergius, asciverat; quia etsi longe positum ampla terrarum spatia, scopulosi montes, scabrosae valles separarent et aequora, haec tamen [Col. 0068C] quae dicimus, et multa quae lapsa a memoria stylus non perarabit, de eo persaepe audierat. Mox vero ut Sanctus tanti patris Romanaeque curiae monita audivit, iter arripuit, quamvis arduum, ingenti quidem refertus laetitia, quia successit ei causa principum Apostolorum videre diu desiderata limina; dolens vero, quod vel ad tempus corporeo termino tanta relinquebat fratrum consortia. Ut autem vir pretiosissimus Romam venit, laetabundus pro peracta obedientia, sine qua impossibile est alicujus animam unquam posse salvari, apostolici viri honorifice receptus colloquio, et pro velle in omnibus illius propter inhabitantem gratiam Dei usus contubernio, beneficio nostris temporibus inaudito decoratur a [Col. 0068D] Deo, cui se devote dederat; quo magis a tanto pontifice omnique populo veneraretur. Vir quippe laudabilis secum, quocunque ibat, ut adimpleret sibi commissa officia, vestimenta sacerdotalia deferebat. Quibus in Lateranensi ut sacramenta offerret presbyterio indutus, subsequens miraculum ostensum est omnibus. Juste et pie peracto missae officio, eodemque ministris suis porrigente casulam, indubitantet ibi praesidente divinae majestatis potentia, ita firmiter et constanter solis radio pependit, ac si alicujus solidae materiei sustentaretur adminiculo: haec autem in Meldunensi hactenus habetur ecclesia, in sanctitatis, ut decet, magna reverentia. O vere novum magni Eliae prodigium! Illum, discipulo cernente, ad coelum currus levavit igneus; huic, multis mirantibus, [Col. 0069A] in Romana urbe solis servivit radius; ille in remota coeli parte claro devectus est lumine, istius indumenta sacerdotis in simili pependere elemento. Sed absit ut istum sancto aequiparemus Eliae! ille enim propheta magnificus adhuc vivit, quo contra filium iniquitatis dimicet, quin etiam moriendo et resurgendo divinum praecedat judicium; hic vero sanctus confessor, de percepto praemio ante Dei tribunal exstat laetissimus, ubi sua pietate intercedat pro cunctis fidelibus: verumtamen, quanquam dispari merito, si fas est dicere verum, ambo valde placuere Deo.

Post haec sancto viro apud praedictum papam diu morante, divino ingerente Spiritu, rogatus est ab eo, ut quemdam baptizaret puerum; de cujus utique genitore in populo absque evidentiae causa satis dubium: [Col. 0069B] quia, ut moris est fere omnium gentium, plebs rumigerula, hunc genuisse apostolicum aestimabat. Falso enim gens inscia hoc de tanto antistite opinabatur, quia per vitae meritum in registris suis aliisque Scripturae locis vir apostolicus declaratur. Cujus patris voluntatibus sanctus Aldhelmus obsecundans, puero, non nisi novem dierum spatium, ut perhibetur, gerente, fidelium more in ecclesia catechizato, coram astantibus turbis praecepit edicere, si pater ejus esset is qui vulgo dicebatur. Illico infans, quanquam nimium parvulus, remotis contra naturam linguae obstrusionibus, fecit quod abbas ille jusserat sanctissimus. Locutione enim sibi divinitus data, satisque intelligibili, ostendit omnibus non se esse genitum illius opere, quem vanus in hoc referebat populus. [Col. 0069C] Mirum quippe nequaquam est, quia novitate caret: ille namque qui asinae ruditatem humano eloquio fecit peritam, idem ipse istius linguam infantis ad religiosissimi viri jussus reddidit eruditam. O virum multa laude dignum, nimia refertum sanctitate! qui tali usus discretionis studio, et patrem ab ignoto sibi peccamine liberavit, et seipsum, cujus meriti apud Deum existeret, tantae urbis populo declaravit.

Vir iste litterarum scientia apprime et inter primos eruditus, die quadam cum in regina urbium apostolorum ecclesiam ingrederetur, ad laudem eorum memoria dignam hos edidit versus.


[Hic, etc. Vide infra poema X.)

Ut autem monachorum norma Aldhelmus, tanti viri, summae sedis rectoris, benigne functus contubernio; [Col. 0069D] et ut alter alterius, uti consuetudo est sanctorum Patrum, bene erat instructus colloquio, repedare ad propria, et ad prius statuit redire propositum. Tunc a sancto papa, ad suorum posterorum utilitatem, uti sine inquietudine debita Dei servitia celebrare possent, haec quae infra leguntur quaesivit sancta donaria; non auri vel argenti aut cujusque metalli pondera, quia securus de crastino nullius nisi Dei quaerebat adminiculum. Petiit ergo edictum, summi Patris auctoritate sancitum, quatenus monasteria, quae Deo annuente sollicita mente gubernabat, Meldunense scilicet, ubi inthronizatus fuerat (quod Meldun sanctae memoriae, de cujus stirpe sanctus iste descendit, condiderat) atque huic subditum aliud [Col. 0070A] in honore sancti Joannis conditum super fluvium qui dicitur From, ab omni saeculari servitio redderet absoluta, episcoporumque cathedris, ordine, jussis et synodis. Et, si quando aliquo ordine ecclesiastico, vel etiam indigerent presbytero, a quocunque vellent illum facerent ordinari, catholico tamen existente episcopo; si autem religiosum abbatem obire contingeret, et ad alterius electionem ventum esset, illum quem religiosa congregatio servorum Dei eligeret omnium communi consilio, hunc e vestigio promovendum. Jam tunc enim ambitio monachorum inoleverat: jam non ut pastor per ostium, sed ut fur aliunde volebat mercenarius intrare, ideoque divinae rei provisor ista poscebat. Quae tamen inhabitantium vitiis et ambitione quorumdam omnia mutata videntur; [Col. 0070B] nam ad nihilum pene redacta religione, spretis apostolorum adhortationibus, quae ipso continentur privilegio, non solum in illo loco, verum etiam in multis locis Angliae, inhonestati et turpibus lucris servientes, sui et suarum rerum libertatem justo Dei judicio amiserunt. Sanctis etenim viris et omni honestate praeditis, ut ipse apostolicus in contextu suae orationis ait, talis libertas debetur et conceditur. Nam si propriae voluntati servientibus, et terrenis commodis inhiantibus, tanta libertatis facultas tribueretur, decor vitae et sanctitatis habitus non modice deturparetur.

Quae libertatis scripta sanctus iste ad praetitulata monasteria detulit, atque duobus tunc in Anglia regibus ostendit, Inae scilicet suo avunculo, regi Saxonum, et Ethelredo, regi Merciorum: quae etiam [Col. 0070C] idem strenuissimi et Dei zelo repleti reges sua auctoritate sanciverunt, quia incorruptibili auctoritate apostolica firmata cognoverunt: et cujuscunque modi expeditionis sive belli turbatio inter confines fieret, loca supradicti Patris sanctitate et scientia reverenda, libera ab omni statuerunt fore servitio; et posteris suis itidem ea custodienda litteris, suis manibus impressis, reliquerunt. Sed occasio non tenendi succrevit: quia enim cereis figuris tantorum Patrum statuta non invenerunt assignata, ideo non custodienda (ut perhibent) amiserunt: quasi plus valeret ad probationem, periturae cerae impressio, quam apostolica vel regum jure servanda facta institutio. Nondum enim transmarina quorumdam Liburnis vecta fuerat astutia, neque toto orbe [Col. 0070D] quanquam transitura tantum adhuc debacchaverat avaritia; adhuc enim in mentibus multorum fidei regnabat integritas, nondum Deo dedita in tantum sibi affectabat humana cupiditas.

Post haec, revoluto aliquanti temporis curriculo, dum sanctus vir in Meldunensi ecclesia, et temporali pace, et angelorum solatio frueretur; regnante Anglorum rege Osredo, anno dominicae Incarnationis septingentesimo sexto, quidam Britonum nomine tenus praesules haeretizabant de paschali termino et de aliis pluribus ecclesiasticae orthodoxitatis institutionibus. Quare Saxonum orientalis plagae sancta synodus, venerabilem Aldhelmum abbatem, et adhuc tantum presbyterum (nondum enim sanctus et vita [Col. 0071A] et moribus in ordine ponebatur pontificum), pro sanctitatis suae reverentia rogavit, librum componere egregium, quo maligna, quae tunc supra modum pullulabat, haeresis Britonum destrueretur. Quem Sanctus, ut erat sermone nitidus, sapientia refertus, et sanctitate conspicuus, argumentis plenus, et syllogismis praeditus, liberalibus insuper scripturis et ecclesiasticis sententiis eruditissimus, et, ut Beda narrat, in omnibus prudentissimus, Israelitarum repletus institutionibus, Aegyptiorumque, de hoc multis inventionibus et sanctorum Patrum authenticis traditionibus, sed et carmine Pachomio abbati ab angelis tradito, et aliorum religiosorum dogmate satis aperto, supradictis hereticis transmisit, per quosdam domesticos fidei et satis ad [Col. 0071B] hoc fideles ministros. Ipse vero solus in afflictione positus orabat assidue ut Deus ab tantae haereseos implicatione mentis illos dignaretur eripere; sicque ad dominicae verae fidei regulam, et ipsos praesules, et innumeram populi revocavit multitudinem. Qua in re omnipotentis Dei magnam possumus considerare pietatis misericordiam, quae sic sanctos suos, ubi, et quando et quomodo vult, plene justificat, ut per eos, etiam absentes corpore, tanta operetur virtutum insignia. Iste enim sanctus iter illuc pedibus haudquaquam fecerat, sed egregio enchiridione monitos, sedulaque oratione sublevatos, ad veritatis reduxerat viam. Imitabatur iste nimirum, gratia Dei plenus, et in hoc facto Apostolum, qui Corinthios et Galatas, Colossenses etiam a pseudo-apostolis praeventos [Col. 0071C] ad verae fidei statum per Epistolas revocat; apostolus siquidem et in hoc negotio pater Aldhelmus exstitit, quia, sicut Petrus cum caeteris, sancto Spiritu monente, Paulum et Barnabam ad Dei opus segregavit, ita sancta synodus ad supradicta negotia hunc eligendo admovit.

Scripsit ergo Aenigmata, et de Laude virginum geminato opere, prosa scilicet et carmine, librum eximium. Contexuit vero septiformem libellum, Novi ac Veteris Testamenti floribus, et de Septena supputatione, ex disciplinis collecta philosophorum, pertinente ad septiforme donum Spiritus sancti. Scripsit et de Admonitione fraternae charitatis volumen unum. De insensibilium rerum natura, quae secundum metaphoram sermocinari figurantur, composuit [Col. 0071D] alterum. De pedum regulis, metaplasmo, synaloepha, scansione, et eclipsi versuum. De metrica alterna interrogationis et responsionis vicissitudine, duabus litteris discreta. Scripsit et alia nonnulla, utpote vir undecunque doctissimus nam et sermone nitidus, et scripturarum (ut diximus) tam liberalium quam ecclesiasticarum erat eruditione mirandus. Haec de quodam antiquissimo codice, in ejusdem ecclesiae armario reperto, in hujus opusculi volumine ponere dignum duximus.



CAPUT III. Miracula patrata, episcopatus, obitus, sepultura.

Vir autem sanctissimus, dum clari operis monasterium quoddam Meldum ad honorem genitricis Dei [Col. 0072A] fabricaret, hoc pro eo virgineus natus, ad sui laudem suaeque genitricis honorem atque istius famam, declaravit mirabile factum. Denique cum ad templi hujus alta fastigia diversi machina instrumenti magnae trabes levarentur, quaedam earum a bipennigeris reperitur minima, quae tamen ad longitudinem aliarum studiose ab eis fuerat resecata. Sed omnipotens Deus ideo hanc, ut sibi placuit, decurtavit, quatenus in hoc etiam servi sui meritum hominibus notificaret. Tunc opifices pernimium tristes, quia haec participari secundo loco debebat initium, quid facerent dubii, ad sancti Patris hujus concurrunt consilium. Quos ille, etsi mente anxius redderetur, de misericordia Dei confisus, benigne alloquitur: »Eia, fratres, ad caeterarum mensuram si lineata [Col. 0072B] fuerit discite, deque beatae Dei genitricis auxilio devote confidite; quia quae lacte virgo pavit hominem Deum, absque difficultate hujus laboris nostrum potest adimplere desiderium.« Tunc audacter pergens ad stipitem, populum hortabatur, quo summo conamine trabem in superiora traherent, non haesitantes de longitudine illius. Mox plebs suffulta tanti Patris auxilio, corde devoto Dominum interpellans, quam pater jussit continuo trabem levat. Tum, divina cooperante misericordia, pro famulatu servi sui, supportant eam jam longiorem caeteris, ad quarum mensuram prius fuerat incisa. In quo opere imitatus est beatum Donatum, Reatinae urbis episcopum, qui calicem vitreum, paganorum impetu confractum sola oratione restauravit; Patrem quoque nostrum, mirae [Col. 0072C] sanctitatis virum, abbatem Benedictum, qui longe positus magnae molis saxum pia prece amovit a loco; ubi quidam fratres coenobium fundare satagebant. Illo denique modo rerum Creator, sed typo dispari, hanc elongavit, quo praesulis Israeliticae plebis virgam virere fecit et fecundavit. Illa vero partum intactae virginis praefiguravit: haec certe sanctitatem tanti viri in immensum crescere astanti ecclesiae praenotavit; illa fructus detulit et folia, haec patris Aldhelmi, quae futura essent opera demonstravit. De isthac autem re nunc ista sufficiant, quia transire animus cupit ad ejusdem alia.

Post haec vero decurso non multi temporis spatio, pater Berthwaldus, Cantuariorum pontifex, vir reverendus vita et moribus, litterarum et ecclesiasticorum [Col. 0072D] scientia valde eruditus, pro sanctitatis et virtutum hujus viri magnitudine, litterarumque liberalium et divinarum studiis et scientia, hunc secum, si quiret, saepius habere cupiebat; quem directis legatis ad se causa consiliandi de rebus ecclesiasticis venire rogavit. Cui sanctus, ut erat mitis, libenter obediens, venit ad eum, moratusque est quandiu ipse voluit. Expletis ergo rite pro quibus ad eum venerat negotiis, ad castrum disposuit ire Doroberniae: quod ideo Deus fecit, ut longinquis quoque terrarum partibus hujus sancti virtutum merita ostenderet. Cum secus portum sedens equo pergeret, quamdam navem ad ripam maris mercatores volebant appellere: sed nequaquam potuerunt, donec iste vir admirabilis [Col. 0073A] praeciperet, etsi ternis vicibus hoc molirentur magno virium conamine. Prius tamen illos modeste interrogavit, si quid deferrent quod foret utile quotidiano usui ecclesiae; quem illi more superborum spernentes, quia vili tegmine tegebatur, etiam eum conspicere dedignabantur. Caeterum ille Deus, pro cujus amore seipsum ita vilem habitu reddiderat, exaltavit illum (ut semper facit suos) in eorum praesentia. Expletis enim saepe incassum multis conaminibus, tristes stabant et timidi, in inane lassatis viribus. Tunc ex iis quidam nauclerus suos sic socios flendo alloquitur: »Spero equidem indubitanterque credo, illum quem in littore cernitis virum, esse Christianissimum, cui nos inflati superbia, nec etiam verbum fecimus; sic illius humilitate nostra retunditur [Col. 0073B] superbia, illius probitate nostra conteritur pertinacia. Quid vero nunc agamus nescio, nisi ut corde puro deprecemur ipsius misericordiam, quatenus devotus suis precibus nobis placatus Deus concedat portus et littora.« Inito mox consilio, sanctum virum consternatis mentibus suppliciter rogant, quod ad eos venire eisque opem ferre suis orationibus non differat, eorumque inspicere scapham, officioque suo, si quid utile fuerit, accipere non recuset. Tunc Dei famulus, non illectus promisso ab iis munere, sed quia charitate cogebatur iis praestare auxilium, sagenulam ascendit, et eos continuo non dedignatus adivit: statim autem ut sanctus ille naviculam suo corpore ponderavit, turbatum prius mare, tranquillum ad navigandum se praebuit. Sic Deum in servo [Col. 0073C] laudando nautica multitudo intravit portum cum laetitia.

Mox illi offerunt sancto volumen, Veteri ac Novo Testamento compactum: sanctus vero oblationem non respuit, et suarum rerum majora iis munera praebuit, quanquam nollent; ne (quod absit) aliquis intelligeret actum esse pretio quod iis summa ejus praebuerat devotio. Quo viso, ejus prostrati pedibus, rogabant ut eos Deo suis precibus commendaret. O virum charitate refertum, pietate plenum! qui beati Nicolai vestigia secutus, et nautas periculo liberavit, et quid Deus operaretur per suos adhuc in carne degentes fideles, alienigenis declaravit. Librum vero, bonitatis ope acquisitum, ad Meldunense coenobium detulit; quem ibidem fratres adhuc [Col. 0073D] positum, ob tanti viri reverentiam, digne custodiunt. In hujus principio anathema scriptum, ne quis eum inde auferret, vidimus. Itaque vir iste Deo plenus in eodem loco vixit abbas eximius, donec per Berthwaldi manus impositionem, canonice ad episcopatus officium ductus est, quod hoc ordine vel causa gestum est.

Tempore Osredi, praeclari Anglorum regis, Hedda, sanctissimus antistes, cujus vitam laudabilem Beda venerabilis presbyter in Historia narrat ecclesiastica, defunctus vita, coelestem migravit ad gloriam. Cujus parochia, prae circuitus sui magnitudine, quia ab uno gubernari non poterat, ecclesiasticorum patrum regumque consilio divisa est in duas: [Col. 0074A] cujus unam partem Daniel gubernavit, vir in multis strenuissimus; ad regimen vero alterius dioecesis, primates, cleri et copiosa multitudo populi, quasi una voce concordes, juxta canonum antiqua praecepta, sanctum hunc elegerunt Aldhelmum: cui hoc summopere suffragabatur, quod vocatus renuebat, attractus quantum poterat resistebat. Pater quippe Deo amabilis, nec ambitione est attractus, nec inobedientia tandem retractus; sed in utroque servavit modum, nulla bonitate remota. Vere in eo fuerat, quod Apostolus gentium Timotheo dixerat in Epistola: Oportet episcopum irreprehensibilem esse (I Tim. III, 2). In quo uno praecepto ab Apostolo dato omnia subsequentia continentur, quamvis pro intellectu singula non nominentur. Iste namque, ut [Col. 0074B] de bonis praelatis ait sanctus Gregorius, sicut praeerat in honoris culmine, ita praecedebat sibi subjectos in omnium bonitatum amplitudine. Quidquid enim ore praedicabat, prius opere sine elationis tumore praemonstrabat. Qui dum episcopatum per annos quatuor strenuosissime rexisset, episcopii officio, monasteriis, quae providente divina clementia ante id officii gubernaverat, patres praeponere voluit. Caeterum pia congregationum multitudo, sub pio patre victitans feliciter, respuit eo superstite alium praeter eum habere patronum. Tunc vir sanctus, eorum benignissimam considerans voluntatem, ponendoque alium, timens ordinis collidere stabilitatem, abbas, ut prius fuerat, iis remansit: atque Ina rege consentiente, et coepiscopo ejus Daniele [Col. 0074C] testificante, ne aliquis ecclesiasticae dignitatis vel saecularis sublimis potentiae, abbatem, praeter quem pia conventio fratrum eligeret, ponere auderet, privilegium sancivit cum anathemate, quod postea a totius Angliae synodo, eo id agente, laudatum, in Meldunensis ecclesiae armario reposuit ratum; quod etiam usque hodie habetur; sed, ut superius dictum est, peccatis praepedientibus et praelatorum pigritia ingruente, ad tempus nobis irritum esse noscitur. Is sane impeditus rebus saecularibus, in episcopio, ut mos est omnium (uti de B. Martino Turonensium praesule legitur), haud postea tantum valuit in virtutibus, quantum prius valebat. Verumtamen merito ille sanctissimus vocatur, quanquam solitis non abundet virtutibus; quisquis devote sibi a Domino [Col. 0074D] commissum implet officium in omnibus; quod hic fecit pater justissimus. Sed his ita relatis, ad ejus gloriosum obitum referendum veniamus.

In episcopio siquidem bis bino peracto annorum circulo, carnis infirmitate gravatus, convocat gregem monachorum, catholicum clerum, et ferme omnem populum: pacisque unitatem et charitatis vinculum praedicans, sine quibus nulla Deo placet Ecclesia, sicut bonus pastor oves suas Domino commendavit. Post haec rogat familiares sibi et fide domesticos, quatenus in coenobio Meldunensi, quod prae caeteris dilexerat, ejus humaretur corpusculum. Sic facta Deo digna oratione, et divinis armatus sacramentis, gloriosus migravit a saeculo: quem Michael cum coetu [Col. 0075A] suscepit angelico. Quo defuncto in Dunting villa, ad quam pro salute eorum quos sub Dei tutela gubernabat perrexerat, ut pius pastor parochiam suam circumiens: utraque congregatio fidelium primum inter se modeste tantum coepit habere ligitium, quo tanti patroni corpus ad sepeliendum portaretur. Sed pars illa ratione praevaluit ad quam idem se portari ad tumulandum praecepit. In eadem vero villa, in eo scilicet loco quo vitae finem fecerat, lignea capella constructa fuerat; sed post ejus obitum ibidem de Glastonia quidam religiosus monachus, lapide inciso, quoddam fecit oratorium: quod cum ad illius honorem dedicari faceret, anus quaedam, quae multo tempore proprio lumine orbata fuerat, luminis recepit visum, atque ut juvencula coepit videre. [Col. 0075B] Eo autem tempore sanctus Egwinus, Vigorniensis Ecclesiae episcopus, vir quidem et ipse doctrina et opere probatissimus, Romam pergens orationis causa cum compedum vinculo, divino (ut fas est credere) monitus alloquio, Meldunum praesul venit, ut defuncto pontifici debitum redderet obsequium. Quo ut dignum fuerat tumulato, iter inceptum peregit antistes ille sanctissimus, Romaeque divina virtute soluta fuit illa catenarum circumligatio, sicut in ejus Vitae legitur volumine. Iste vero, apud Deum omnium invocantium se advocatus, coelesti in solio sublimatus, precibus assiduis supradicti loci gregem regit sibi devote subditum; plurimaque per eum ibidem praestantur beneficia, ad illius laudem, cui est honor et gloria per infinita saecula saeculorum. [Col. 0075C] Amen.



CAPUT IV. Corpus sancti Aldhelmi elevatum, et a sancto Dunstano in tumulo lapideo collocatum. Persecutio Danica. Miracula facta.

His igitur sub brevitate, etsi rusticiter, non tamen absque rei veritate, de vita sanctissimi patris Aldhelmi, inclyti confessoris et orthodoxi praesulis, secundum nostri ingenioli parvitatem rite transcursis, ad ea quae per eum post illius obitum Dominus in eodem coenobio dignatus est operari miracula veniamus. Tumulatus siquidem in ecclesia sancti Michaelis archangeli, illi ecclesiae quam pater fabricaverat contigua, jacuit usque ad tempus Edwii, fratris [Col. 0075D] Edgari regis, qui ante Edgarum infantiae suae ignavia per devia quaeque incedens, nulliusque probi viri consilio fruens, et regnum dissipando divisit, et ecclesiarum bona intestinis praedonibus distribuit. Iste quoque coenobitas religiosos utriusque sexus a dominicis ovilibus segregavit, et lascivientes gulaeque illecebris servientes, philargyriaeque inhianter lucra sectantes, non mores canonicos ut decoret diligentes, sed saecularia desideria turpiter impudenterque cupientes, utriusque generis clericos in ecclesia collocavit. Misertus tamen omnipotens Deus Meldunensi coenobio, qui lucernam suam non diu latere sub modio, sed ut luceret omnibus, erigere voluit super candelabrum; per clericos tunc ibi commorantes, supradictis tamen dissimiles, tantum thesaurum, [Col. 0076A] corpus scilicet illius, tam magnis adornatum virtutibus, levari fecit de sarcophago, et in locello honorifice collocari argenteo, ubi et quaedam illius opera, de libro scilicet, et trabe, et puero, et casula, laminis auratis adhuc apparent insculpta.

Requievere autem illius sanctissima ossa in supradicto feretro per aliquanti temporis spatium, quousque sanctus Dunstanus, divina favente clementia, archipraesulatus Cantuariorum, suscepit infulam, et Danorum super Anglos furere coepit saevitia. Qui tanti viri audiens opera et perinde ejus crebra cernens miracula, coepit illud, posthabitis caeteris, excepto suo in quo inthronizatus, diligere coenobium, multaque ecclesiastico congrua servitio ibidem ponere de rebus propriis, quarum plura usque [Col. 0076B] ad id temporis in coenobio habentur: in quibus etiam anathemata illius, ne quis ea eliminare ad Ecclesiae damnum auderet, metrice inscripta videntur. In organis scilicet, quae ad tanti patris honorem archipraesul dederat, haec sunt aeneis litteris assignata carmina

Organa do sancto praesul Dunstanus Adelmo,
Perdat hic aeternum, qui vult hinc tollere, regnum.
In hydriola, quam , ut ministris altaris lympham funderet, fabricari fecerat, haec vidimus metrice scripta:

Hydriolam hanc fundi Dunstan mandaverat archi-
Praesul ut in templo sancto serviret Adelmo.
In campanula, quae aurata in refectorio majori mensae praeeminet, obrizeis figuris hoc impressum [Col. 0076C] vidimus:

Elysiam coeli nunquam contendat ad aulam,
Qui ferat hanc nolam Aldelmi de sede beati.
Sed et alia ibi signa, quae a beato Dunstano quadragenis libris empta fuere. Plura quoque dedit alia, quae a nobis idcirco relinquuntur intacta, ne audientibus generent fastidia.

Tempore vero postmodum hujus reverendi antistitis, gens Danorum perfida verique Dei adhuc inscia, cum multitudine classium insulam invasit Britanniae. Cujus feritate longe perterrita gens Angliae, sicut moris est timentium, summae Trinitati assidue devota mente referebat hymnodiam, ut salvaret, quos redemerat, persistentes in fide catholica, de nimia crudelitate barbarorum; et sanctorum suis in [Col. 0076D] locis immota servaret beata corpora, quorum precibus plebs adjuta fidelis, ejusque imperio subdita, crudelium hostium calamitatis sarcinam posset evadere. Tunc supradictus pontifex, iniquorum hostium cognoscens perversitatem, et in charioris metalli specie eorum spurcam cogitans aviditatem, timensque ne auri argentive in feretro existentis illecti amore, tanti patris reliquias pollutis manibus contingerent, et tractatas foede pejus relinquerent, vel (quod absit) si ecclesiae ornatus tollerent, tantum thesaurum alicubi projicerent, sanctissimum corpus reverenter traxit de feretro, et in tumulo lapideo sericis linteaminibus involutum collocavit. Hanc autem translationem et, ut verius dicam, fidelem [Col. 0077A] absconsionem sancti corporis, fecit tertio nonas Maii, ut multa testantur Martyrologia. Verumtamen Deus custos fidelium hoc peccatrici genti intulit improperium, per sui servi beati Aldhelmi meritum. Cum per totius Angliae regionem exercitus nefandorum hac illacque discurreret, tandem ad Meldunense coenobium pervenit, ubi indigenam populum, tanti pontificis defensione confidentem, auri copiam detulisse audiverat. Qui, ut frendens leo per desertum discurrit, nullius ferae timens occursum, caecus esuriei ardore, tantum quaerit quid devoret, ecclesiam irrupit, ac usque ad sancta sanctorum vesanus accessit. Mox ut illorum quidam, accepto arcano, lapillos cupivit pretiosos trahere e feretro, amisso lumine divina ultione continuo cecidit in pavimentum. [Col. 0077B] Tunc ementati hostes caeteri, omnia quae in monasterio erant, quanquam nolentes, fecerunt relinqui (exceptis his quae plebs provaga jam in officinis acceperat), atque viam inhianter profugi arripuere. Sic quippe Deus locum illum liberavit a rabie fraudatorum prece sui famuli: magni enim apud Deum exstat iste sanctus meriti, qui (ut diximus) populum sibi charum a timore tanti eruit periculi. Hunc ergo et nos casto corde, pronis quoque exoremus vocibus, quatenus nos indignos vita et moribus, a peccatis expurgatos, apud Deum mente exaltatos, suis reddat precibus, quo cum eo post hanc vitam potiamur coelica, Natum videndo sedere Patris ad dextram, cui sit virtus, honor et gloria cum Pneumate sancto per immensa saecula.

[Col. 0077C] Post haec Danorum conventus, Deo odibilis, immanitate scelerum, et Christianae fidei evacuatione, post varios eventus bellorum in diversis locis, post castellorum destructionem ac multarum eversionem urbium, omni undique ultra modum devastata regione, tolerante Deo, ad tempus regnum habuit in sua perversa ditione. Qua re attritis orthodoxitatis cultoribus, mendicitate opum corporumque multis tribulationibus, templa non frequentabantur assuetis ingressibus fidelium, nec monachorum vel sanctimonialium fidelium turma nocturnis sive diurnis utebatur synaxibus. Unde contigit sancti corpus diu pansare in tumulo, ubi a sancto Dunstano repositum fuerat, pontifice virtutum congerie clarissimo: quod omnipotens Deus, quanquam vili lateret sub tegmine, [Col. 0077D] magnis adornabat virtutibus. Saepe enim et diversis temporibus multos utriusque sexus, variis possessos languoribus, liberavit, quae, ut facultas fuerit, et exinde memoria succreverit, in suis locis ordinatius singula describentur; illa scilicet quae per eum Deus fecit post destructam per praedicatores Danorum saevitiam, et post devictam per bellatores viros illorum invisam audaciam. Ea enim antiquorum memoria nulla tenuit, etsi magna forent quae peregit Danorum inibi superstite perfidia, quia et bonorum virorum eo tempore magna fuit inopia, et malorum, peccatis exigentibus, innumerabilis copia. Quod et multis contigit martyribus, quinetiam et quibusdam discipulorum, quos ipse summus Pastor et Dominus [Col. 0078A] praemisit per civitates ante praedicationis suae adventum, quia tantae persecutionis aestus ingruerat, quod nulli eorum licuit chartis commendare actuum eorum sequentia. Apud Deum tamen eorum non minus exstat meritum, aut inter homines auctoritas, quia frequenter vident quae per eos Deus ostendere dignatur haud minima facta, pro quibus prius non scripta fideli corde retinentur sine ambiguitate tradita. Et quia accedendum est ad istius sancti facta, supradictorum utique nequaquam minima, quanquam a Deo post multorum sint ostensa annorum curricula, de isthac re nunc ista in praesenti sufficiant.

Tempore multo postquam Danorum atque Norwegensium crudelissimi reges devastavere Britanniam, [Col. 0078B] nonnullas, ut moris est barbarorum hostium, pulchriores duxere virgunculas. Inter quas quaedam valde nobilis, Helphildis nomine, cum captiva duceretur, cuidam primatum pulchritudinis causa valde complacuit: qui legale, quod prius habuerat juxta gentis suae morem, destituens conjugium, dum hac forte uteretur concubina, morte superveniente defunctus est. Haec vero orbata illius consilio, remansit inter alienigenas media. Ad quam Danorum archimandrita, cupiens quod subsequitur efficere, quia carebat liberis, etsi uxore superstite, una tantum ingressus nocte, genuit filium. Quo cognito, rex pietate motus, quia advena erat; et amore geniturae quam in ea fecerat illectus, ut eam servaret, utque necessaria ei tribueret, uxoris iram caute metuens, [Col. 0078C] cuidam Deum timenti commendavit episcopo, qui a Domino capere retributionem ambiens, dominique sui benevolentiam habere cupiens, usquequo puer ablactaretur, eam liberaliter fecit custodiri. Ablactato denique infantulo, rex ille obiit: haec vero nocte rapiens filium, fugae petiit latibulum, reginae viventis adhuc incurrere timens periculum.

Peracto hinc septennio auditum est a multis, eam non procul esse in remotis partibus; tunc pro ea Dani misere, quo filium reduceret ut paterno frueretur solio. Quod et factum est, verumtamen idem regulus, anno et semis in culmine regni transacto, hac luce defunctus est. Tunc Helphildis, desolatam se morte nati considerans, et praeteritorum aerumnam, et futurorum multam miseriam corde saepe volutans, [Col. 0078D] stabilivit si posset repedare ad propria, ubi per sanctorum Deo chara merita, jam jamque ad nihilum terrena reputans, coelestem posset acquirere gloriam. Venit igitur ad nativitatis solum, Britanniam, atque trium villarum beneficium ex censu emit quem secum attulit. Hac ergo in pacis quiete longissime deguit, Deique timorem cum sanctorum reverentia in arcano cordis indesinenter habuit.

Verumtamen, divino tacta verbere (eo scilicet quo servos suos, ut ad meliora proficiant, quandoque novit affligere; uti patientissimum Job, ut eum in exemplum posteris poneret, ut seipsum quis foret quiret agnoscere, misericordia divina quondam carnaliter affixit), membrorum enervationem, quam [Col. 0079A] Graeco vocabulo paralysin dicunt, per triennium passa est. Initium vero hujus passionis taliter sibi evenisse dicebat. Voverat, priusquam remearet a Dania, se nunquam carnis comesturam alimoniam, quod illibate longe servaverat. Caeterum, sacerdotum quorumdam bonae conversationis supplicata monitu, cum secum plures essent in convivio, ut semel tantum gustaret, eorum precibus vix invita acquievit, moxque divina eam percussit ultio supradictae stimulo paralyseos. Miro equidem modo omnipotens Deus diversa mentis intentione peccantes dissimilis poenae gravat vinculo, et in omnibus suis factis se justum judicem et pium esse Dominum demonstrat. Ananiam namque et Sapphiram, quia cordis livida intentione cecidere, irrevocabili sententia ferire non [Col. 0079B] distulit: hanc vero, quia invita et quadam charitatis specie peccavit, ad tempus corrigere voluit. Quibus exemplis quisque cavere debet, ut aut non voveat, aut post votum promissa persolvat, et qua intentione difficultatis quae Deo obtulit postea non frangat. Haec igitur, sanctimonialium amicta velamine, circumquaque in rhedae vehiculo a suis satellitibus ad sanctorum patrocinia se deducere faciebat, uti per eorum sancta suffragia illius reviviscerent mortua membra. Attamen non ut eorum Deus Omnipotens quos semper glorificat suorum fidelium sperneret orationem, sed quo famam servi sui Aldhelmi saepius ostendendo miracula faceret sublimiorem, illam in infirmitatis periculo tandiu misericorditer detinuit, quousque Meldunense coenobium veniret sicut disposuerat. [Col. 0079C] Denique cum ibidem in sancti istius festivitatis vigilia, devota mente Dei exspectans per servi sui meritum consolationem, prostrata, quia stare nequibat, jaceret, dumque religiosa monachorum cohors, post solemnes matutinos, consueto more, ad honorem sanctae Mariae Genitricis Redemptoris nostri hymnum decantaret, divino mox tacta medicamine, sensit membra prius arida reviviscere, et propere sana surrexit, atque usque ad locum quo sanctissimum corpus fuerat sine ductore pervenit; quae ab ipsa die quidquid potuit habere illius salutiferi sui ecclesiae contulit, atque inibi carne defuncta in pace quievit.



CAPUT V. Energumenus, contractus, et caecus sanati. Revelatio corporis.
[Col. 0079D]

Accidit autem postea, cum ibidem sacras in nocte Ascensionis Domini celebrarent vigilias, longe admirabile factum. Nam ejusdem parochiae quidam rusticus, peccatis illius exigentibus, fuerat correptus a daemonio. Quem consanguinitate propinqui, qui cernebant furore agitari, et in Deum ejusque fideles blasphemias nonnullas spumanti ore projicere, atque in eos eorumque vicinos, saxa, ignem, arma, denique quaecunque furor ministraret insanus, capere, vinculis quidem ferreis manciparunt, ac sic sub solerti cura, in quantum illorum inurbanitas permittebat, die noctuque aliquantisper habuerunt. Tunc, inito consilio, per quos noverant sapientiores, eumdem [Col. 0080A] circumquaque ad ea loca ubi audierant quorumdam sanctorum corpora requiescere, ut fuerat vinculis astrictus, festini satagunt perducere. Verumtamen Conditor rerum, qui quotidie suo more exaltat humiles et deponit superbe tumentes, hanc gloriam famulo suo reservavit, humillimo Patri Aldhelmo. Cum igitur ad ejus monasterium Melduni cum vesano venissent, monachos fraterna charitate inibi victitantes supplici voce alloquuntur, ut Dei precarentur clementiam, quatenus super hunc energumenum, per servi sui Aldhelmi meritum, ostenderet assueta miracula. At monachi hoc eis salubre dedere responsum: »Hodie vigilia Ascensionis Redemptoris omnium est, qua carnem, de intemerata Virgine acceptam, et mortis passione glorificatam, portavit ad [Col. 0080B] coelum, ubi Deus et homo, unus Christus, in dextera Dei sedens dijudicat, atque animarum languores sanat et corporum. Quapropter, charissimi fratres, in ecclesia pernoctate, ac intento corde sacras excubias celebrate, et sine ambiguitate credite quod ille qui eum in tantum sublimavit ut secum in coelo gratulari faceret, ipse idem per eum quod quaeritis demonstrabit.« Astantibus ergo illis ante iconiam nostri Redemptoris nocturno officio, divina infirmum tetigit misericordia, pro famuli sui merito. Nam possessorem suae fabricae cum competenti sibi expulit contumelia; ita sanum reddens infirmum, ac si foedi hospitis nulla eum unquam tetigisset molestia. Quo viso, omnes qui aderant, quique auditis laetitiae vocibus advenerant, sonantibus signis, devotione [Col. 0080C] cordis et sono vocis, sempiterni Regis laudarunt magnalia.

Alio quoque tempore vir quidam aeger, pedibus atque coxis adhaesis cruribus, tantillum sibi quod erat itineris vix solo reptando manibus peragebat: qui tandem, labore defectus assiduo, quomodo Dei clementiam, ut sui misereretur, cujusve sancti adminiculum, postularet, curiosa mente sedulo secum volvebat. Tandem, per totius provinciae latitudinem fama volante, cognovit quoniam in oratorio quod Christi ecclesia Anglice vocatur, omnipotens Deus solitas operaretur virtutes, scilicet quod diversorum oppressis languorum gravamine, ut pius humani generis restaurator, innumeras redderet sanitates. Illo igitur utcunque, quasi sine ullo vestigio, coepit [Col. 0080D] tendere gressum, ut sicut credulitatis fuerat compos, ita sanitatis quiret esse particeps. Consumpto denique aliquot dierum numero, etsi parvo itinere, vix equidem tandem ad Meldunense, quia in ipso ejus itinere situm est, devenit coenobium. Mox ut veteranus idem monasterium ingressus est, sensit inesse sibi aliquod de membrorum torpore quasi lenitatis remedium. Pernoctavit igitur, mane die altero recessurus, quo eum compulerat intentio, nisi hic Deus, per sancti confessoris sui meritum, suae pietatis dignaretur praebere subsidium. Erat enim dies Sabbati in vesperis, et infra supradicti Patris octavas festivitatis. Mane autem jam facto, et solis fervore roborato, primaque hora diei a congregatione fratrum ibidem [Col. 0081A] commoramium decantata, cum jam praepararetur processio in chorum, cum caeteris procedere volentibus, sequi ut potuit, venit infirmus; ubi tandiu orando jacuit, donec more solito per claustrum officinasque pergeret, ac unde ierat remearet fratrum congregatio. Cantante autem monachorum caterva, et multitudine laicali astante, divina claudus mox attactus pietate, stupore magno quasi extra se factus, de loco in quo jacebat exsiliit sanus, ac si nulla unquam corporis sui sensisset detrimenta, atque ad sanctissimi corporis tumbam accurrit, ut quantulascunque posset Deo in servo suo gratias referret. Quo viso, omnes qui intererant, Dei omnipotentis, qui sancti sui prece talia fecerat, laudarunt magnalia. Is vero qui sanitatis ita habitae utebatur remedio, [Col. 0081B] multis temporibus ad ejusdem sancti laudem in eo deguit monasterio; et adhuc isthic supersunt multi degentes in monastico habitu qui eum prius et postea bene noverunt, quibus relatoribus nos ista scripsimus de eo, ad Redemptoris nostri gloriam atque sancti ejus laudabilem memoriam.

Inter alia nonnulla, quae pro servi sui meritis omnipotens Deus patefecit reverenda opera, quoddam admirabile dictu, quod sequitur, ibi ostensum est miraculum. Tempore primi Willelmi Anglorum strenuissimi regis, atque Warrini abbatis eamdem Ecclesiam regulari moderamine gubernantis, in quadam insula quae Wichland Anglice nuncupatur, quidam piscator morabatur, qui, necessitatis suae inopia coactus, quotidie per aequora [Col. 0081C] piscando laborabat; et marinis periculis saepe se ingerendo, manu et arte victum quaerebat. Quadam vero die, eo per mare vagante, confestim ex adversa parte nebula quadam irruente, lumina oculorum, peccatis suis forsitan sic exigentibus, tali occasione amisit. Qui diu errans per devia aequorum, huc illucque alternantibus undis, tandem sociorum auxilio, qui in aliis naviculis erant, adjutus, ad littora usque pervenit, atque, ductoris fretus adminiculo, ad consuetum rediit hospitiolum. Deinde caecitatis hujus fama volans hac illacque per provinciam, amicorum frequentia, quorum auribus insonuit, curavit quam citius ad eum venire, interrogans qualiter insperatae orbitatis sibi contigisset adversitas. Quibus, flebili voce exorsus, omne quod sibi [Col. 0081D] acciderat ordine declaravit. Post haec ab eis quaerere coepit quid ageret, apud quem sanctorum sperarent eum misericordiam inventurum. Sibi autem propinquorum moesta congregatio sic respondisse fertur: »Melius tibi, frater, consilium hujus rei dare nescimus, nisi ut quam citius festines ad Christi ecclesiae limina in Occidentali parte, ubi divina miracula saepius fiunt; sicut enim populari rumore fertur, ibi diversarum infirmitatum genera evacuantur; quo in loco omnipotentis Dei clementiam piis precibus tandiu efflagites, praeteritorum peccatorum satisfactionem instanter promittas, eleemosynis quibus poteris malefacta tua redimas, donec te divinae potentiae larga miseratio pristinae sanitati incolumem [Col. 0082A] reddat.« His siquidem adhortationibus multoties ab amicis, quamvis rusticis, sapientibus tamen, bene monitus, ad monasterium, ubi diversi debiles convenerant, perrexit; qui tres annos illic infirmitate laborans deguit. Sed pius et misericors Pater, qui in momento quodcunque vult efficit, in tam longo tempore desiderium illius, misericorditer in eum operans, adimplere noluit. Praescius itaque quid futurum sit, cui etiam reservaret gloriam laudis suae, sic etiam remorando sanitatis donum de malo faciebat prius bonum. Postremo nocte una in cubili suo prostratus, per visum in somnis admonitus est quod ad Meldunensem ecclesiam, ubi servi sui Aldhelmi corpus requiescebat, gressum tenderet, ibique, Deo juvante, ac sancti sui prece hoc exigente, [Col. 0082B] amissum tandiu lumen recuperaret. His dictis, a Deo praemonitus, ad Meldunensem ecclesiam comite praeeunte, est adductus in crastino. Illic quidem septem continuis diebus, vigiliis et orationibus, Dei misericordiam cum sanctorum suorum suffragiis deprecatur, ut qui venerat peccatores salvos facere ad prioris luminis statum eum dignaretur adducere. Sustentabatur interim fratrum eleemosynis, qui sic desiderabat gratiam Domini. Septimo autem Dominico die, Redemptore nostro illi volente misericordiam praestare, atque fidelis sui famam etiam et in hoc propalare (ut sit vera illa sententia [Joan. XIV, 13]: Si quid petieritis Patrem in nomine meo, fiet vobis), istius sancti precibus atque suffragiis aliorumque sanctorum ibidem quiescentium, visum quem amiserat [Col. 0082C] ita recepit. Dum in Dominica die monachi more solito per claustra monasterii ad processionem irent, atque ad introitum ecclesiae canendo rediissent, illo in medio templi ante crucifixum in orationibus jacente, tanta Spiritus sancti gratia super eum descendit, ut, cernentibus cunctis, sanguis ex oculis ejus guttatim deflueret, et cadentibus squamis se jam videre clamaret. Statimque consurgens, qui ante sine ductore ire nequiverat, ad sepulcrum sancti solus venire festinat; qui diu ibi prae gaudio flendo prostratus, tandem consurgens, illuc unde venerat est reversus. Haec videntes omnes qui aderant Deo laudes devote referebant, cui honor et gloria in saecula saeculorum. Amen.

Superius serie lectionis retulimus, sacratissima ossa [Col. 0082D] Patris nostri Aldhelmi, propter Danorum perfidiam, a reverendo antistite Dunstano Cantuariorum infra marmoream tumbam honorifice, sericis indumentis, ligneis thecis, fuisse collocata; nunc autem quantum temporis inter utrorumque obitum praesulum fuerit, quantumve post Dunstani dormitionem jacuere, qualiterve et a quibus sint elevata, referre curamus. Fuerat vir iste a beato Eleutherio, Saxonum quarto episcopo, Melduni, in ecclesia apostolorum Petri et Pauli, abbas ordinatus, anno dominicae Incarnationis sexcentesimo sexagesimo et circiter sexto, episcopus vero, anno ejusdem veri Salvatoris in mundo secundum carnem nativitatis septingentesimo ex quinto, a Blithwaldo successore Theodori, Cantuariorum [Col. 0083A] archipraesule, viro ecclesiasticis rebus valente, honorumque morum honestate longe praedito; defunctusque est anno septingentesimo nono; qui secundum hanc supputationem conjuncti fuerint quadraginta et tres, ex quibus quatuor irreprehensibiliter in episcopio vixit, sicut supra dictum est; reliquis in abbatis tantum ordine, non tamen unius tantum abbatiae, sed multarum magister exstitit. Praecessit equidem istius in Christo archiantistitis Dunstani obitum annis ducentis septuaginta novem, et pausavere illius reverendae reliquiae in loco ubi a Dunstano fuerant positae, post ejusdem archipontificis migrationem, annis nonaginta duobus, unde relevari hoc denique modo vidimus.

Praeerat in eodem coenobio abbas Warinus, pluribus [Col. 0083B] rebus vir eruditus et monasticae religiositatis doctrina praeditus, qui vita et moribus pollentem gregem sibi commissum regebat monasticis traditionibus. Qui aliquantisper de corpore dubitans sanctissimo, indicit fideli congregationi triduanum agere jejunium, psalmos devote locis congruis decantare, omnibusque modis ante divinae conspectum clementiae humiliari, quatenus omnipotentis Dei misericordia tanti praesulis reliquias reperirent. Glocestrensium etiam religiosa congregatio, quia huic charitatis conjuncta fuerat vinculo, jubente illi Patre Serlone, religione monastica reverendo, hoc idem fecit jejunium, in diebus sanctum diem Pentecostes praecedentibus. Tertia vero die supradictae solemnitatis, facto cum reverentia matutinali officio, ad [Col. 0084A] sancti corporis ambo abbates timore pleni venere tumulum. Cum quibus duo fratres, qui eis ad levandum lapidem praebuere auxilium; quorum alter Hubertus nomine, vir et ille mirae patientiae, qui (ut nobis saepius idem retulit) cujusdam infirmitatis gravabatur pondere, statim ut sensit sanctarum reliquiarum fragrantiam, in terra cum caeteris fixis genibus Dei omnipotentis laudavit clementiam, quae sic sanctos suos glorificavit, ut et in coelo a concivibus angelicis spiritibus, et inter mortales honorentur corpora. Qui post orationis instantiam ut surrexit, bene sanum se sensit, sicut nobis saepius dixit, et nos ipsi cum multis testificamur, qui eum satis infirmum prius noveramus. Abbates autem recluserunt sarcophagum, et ita usque ad octavum diem, quo ejus futura erat [Col. 0084B] festivitas, dimisere intactum. In die autem ejus festivitatis, ascito ab abbate loci illius dioecesis Osmundo orthodoxo episcopo, viro humilitate, sapientia et sanctitate honorando atque laudabili, et religioso abbate Glocestrensi supradicto, cum multitudine cleri et magno populo, principum turba et catervis militum, facta est ejus secunda revelatio, ex tumulo quo positus est ab archipraesule Dunstano, et in feretro aurato honoranda per Dei servos locatio: ubi ea die et deinceps, beneficiis illius, et aliorum ibi requiescentium sanctorum meritis, praestantur sanitatum dona multis, ad laudem et gloriam Domini nostri Jesu Christi, qui vivit et regnat per omnia saecula saeculorum. Amen.




[Col. 0083]
ALIA VITA S. ALDHELMI.
E CAPGRAVII LEGENDIS NOVIS ANGLIAE.

[Col. 0083C] Beatus Aldhelmus splendidissimo Anglorum genere oriundus, atavis etiam regibus est editus. Pater siquidem ejus, nomine Kentenus, vir Deo devotus, Inae regis West-Saxonum fuit germanus. Hic igitur Kentenus ex uxore sua filium genuit nomine Aldhelmum. Aldhelmus enim Anglice, Latine vetus galea interpretatur, quia galea salutis caput protectus, optimam de hoste in coelum revexit victoriam. Puerilibus elapsus annis, liberalibus studiis traditus est; ubi adeo in brevi refloruit, ut doctoribus quos Graecos et Latinos habebat praeferendus aestimaretur. In Meldunensi demum monasterio, modo Malmesbiria vocato, primo monachus, dehinc presbyter et abbas effectus, cibi potusque abstinens, vigiliis et orationibus vacabat. Fama enim ejus multis praeconiis illustrata [Col. 0083D] jam mare transierat, Alpes excesserat, et Romam penetraverat. Qua incitatus papa Sergius scriptis eum ascivit et honorifice suscepit. Dum enim quadam die in Lateranensi ecclesia missam celebrasset, et casulam exuisset, porrexit eam retro se, ratus alicui ministrorum illam tradere. Sed quia servientium defuit industria, divina mox adfuit providentia. Confestim namque radius solaris per fenestram irrumpens casulam excepit et eam diu sustinuit. Casula [Col. 0084C] enim illa, ad miraculi memoriam, Meldunensem hactenus decoravit ecclesiam. Per idem tempus contigit Romae ut puer ex incesta matre incestoque patre editus famam apostolici laederet, quia enim, ut fieri solet, vulgaris opinio ex pontifice genitum crederet. Anxius Aldhelmus multa amicitia foederatum sibi praesulem tali foederari infamia, puerum, novem dies a nativitate habentem, exhiberi praecepit, imperatque in virtute et in nomine Jesu Christi ut fateatur si Sergius incesti conscius habetur. Respondit infans absolutissimo sermone antistitem affinem criminis non esse, nihil illum commune cum secundo sexu habere. Aldhelmus itaque et ab amico pontifice depulit infamiam, et sibi accumulavit gratiam. Cum autem in coenobio suo ecclesiam sanctae Mariae construeret, [Col. 0084D] ima trabium necessaria curtior aliis inventa fuit. Aldhelmus igitur, fusa ad Deum prece, trabem mox juxta votum elongatam invenit. Ea tempestate a Berthwaldo archiepiscopo ad colloquium ascitum, eo juxta littus maris transeunte, nautae quidam ipsum vestibus sordidum contemnere et deridere non verebantur. Et ecce contrario flante vento mare insurgit, hiems saevit, tempestas invalescit. Periclitantes ergo nautae et mortis horam exspectantes, reatum suum [Col. 0085A] cum lacrymis confitentur, et sancti Aldhelmi suffragium inclamitant. At ille scapham ad inferendum auxilium conscendit, et mox ut sanctus lembum corpore suo pressit, ad omnem tranquillitatem se paratum mare praebuit, et nautas cum nave terrae appulit. Hic autem vir sanctus multos conscripsit libros, utpote undecunque doctissimus, inter quos librum de Virginum laude et de Pugna septem principalium vitiorum, de Disciplinis philosophorum, de Admonitione fraternae charitatis, multosque alios composuit libros. Fecit quoque coenobium juxta fluvium qui vocatur Frome, ubi adhuc stat ecclesia in honore sancti Joannis Baptistae constructa, et apud Bradeford tertium construxit monasterium. Sed illa monasteria a Danis postea fuerunt deleta et destructa. Nusquam [Col. 0085B] enim a monasterio, nisi necessitate magna coactus, progrediens, pecuniarum minime avidus exstitit, sed omnia sibi erogata in usus utiles et pauperum expendebat; ut autem carnem suam fragilem domare posset, fonti qui proximus est monasterio, qui fons sancti Aldhelmi vocatur, se humero tenus immergebat. Ibi, nec glacialem rigorem curans, noctibus durabat psalterium totum decantans. Feminarum consortia non fugiebat; imo vel assidens vel cubitans aliquam detinebat, quousque, carnis tepescente lubrico, quieto et immoto discederet animo. Derideri se videbat diabolus, cernens adhaerentem feminam, virumque, alias avocato animo, insistentem cantando psalterium; et valefaciebat sanctus mulieri, salvo pudore, illaesa castitate. Sanctus enim Aldhelmus vice quadam [Col. 0085C] detulit secum de Roma altare ex marmore candido, habens in grossitudine sex pedes, in longitudine quatuor, in latitudine tres palmos. Hunc lapidem usque ad Alpes secum detulit camelus, et ibi propter praerupta viae concidit et ruina jumentum contrivit, et marmor in duas partes fregit. Quo viso, Aldhelmus, fusa ad Deum prece et data benedictione, salutis vigorem animali reddit, et fractura lapidis, quae non recta linea, sed quodam anfractu dissiliens crepuerat, statim se in solidum compegit: in miraculi tamen memoria adhuc cicatrix scissurae ostenditur, sanata quidem miraculo, sed curioso tamen perspicua oculo. Lapis ille modo dicitur esse in quodam canonicorum prioratu nomine Britonum in Somersetana provincia. Processu tandem temporis West-Saxonica [Col. 0085D] plaga in duos episcopatus divisa exstitit, et Daniel Wintoniae praeficitur, et Schireburniae Aldhelmus [Col. 0086A] subrogatur, post Heddam episcopum, qui utrique provinciae praesidebat. Aldhelmus vero in senectute bona, plenus virtutibus et sanctitate, migravit ad Dominum octavo Kalendas Junii, et in monasterio suo Meldunensi, id est Malmesbury cum magno honore sepelitur. Cujus obitum sanctus Egwinus divinitus praenoscens, in quodam suo scripto sic ait: »Post duos annos Aldhelmus, religiosus episcopus, migravit ad Dominum; quod ego per revelationem agnoscens, convocatis fratribus, excessum venerandi patris eis aperui; concitoque gradu ad locum ubi sacrum corpus jacebat quinquaginta fere millibus ultra Meldunense monasterium positum deveni, et ad sepulturam adduxi, et honorifice sepelivi, mandans ut in quocunque loco sacrum corpus in asportatione [Col. 0086B] pausaverat, sacrae crucis signacula erigerentur. Manent adhuc omnes cruces, nec ulla eorum vetustatis sensit injurias, quarum una in claustro monachorum videri usque hodie potest. Cum enim in quadam valle, dum viveret, ad praedicandum pergeret, et sermonem ad plebem faceret, forte baculum fraxineum quo utebatur terrae fixit, et interim per Dei virtutem miram in magnitudinem excrevisse succo animatus, cortice indutus, foliorum et frondium decorem emisisse dicitur. Obiit autem anno Domini septingentesimo nono, ab anno quo factus est abbas tricesimo quarto, et episcopatus sui anno quinto. Post ducentos quadraginta annos post obitum ejus, scilicet anno Domini nongentesimo quadragesimo nono, elevatum fuit corpus ejus sacrum de terra et in scrinio cum [Col. 0086C] magno honore collocatum. Narrat enim Beda, libro quinto, capitulo octavo decimo, quod Aldhelmus, in ecclesiasticis rebus et scientia Scripturarum nobiliter instructus, scripsit, jubente synodo suae gentis, librum egregium adversus errorem Britonum, quo vel Pascha non suo tempore celebrabant, vel alia perplura ecclesiasticae castitati et paci contraria gerebant, multosque eorum ad catholicam dominicae Paschae celebrationem hujus libri lectionem perduxit. Scripsit et de Virginitate librum eximium, quem, in exemplum Sedulii, geminato opere et versibus hexametris et prosa composuit. Scripsit et alia nonnulla, utpote vir undecunque doctissimus, nam et sermone nitidus, et Scripturarum, ut dixi, tam liberalium quam ecclesiasticarum erat eruditione mirandus. [Col. 0086D] Haec Beda




[Col. 0085]
EXCERPTA DE S. ALDHELMO.





Ex Bedae Hist. Eccles. V, 18.
[Col. 0085D]

Anno dominicae incarnationis septingentesimo quinto, Alfridus, rex Northanhumbrorum, defunctus est, anno regni sui vicesimo necdum impleto; cui succedens in imperium filius suus Osredus, puer octo circiter annorum, regnavit annis undecim. Hujus regni principio antistes Orientalium Saxonum Hedda coelestem migravit ad vitam; bonus quippe erat ac justus, [Col. 0086D] et episcopalem vitam sive doctrinam magis insito sibi virtutum amore quam lectionibus institutus exercebat. Denique reverendissimus antistes Pechtelmus, de quo in sequentibus suo loco dicendum est, qui cum successore suo Aldhelmo multo tempore adhuc diaconus sive monachus fuit, referre est solitus, quod in loco quo defunctus est, ob meritum sanctitatis ejus, multa sanitatum sint patrata miracula, hominesque [Col. 0087A] provinciae illius solitos ablatum inde pulverem propter languentes in aquam mittere atque hujus gustum sive aspersionem multis sanitatem aegrotis et hominibus et pecoribus conferre; propter quod frequenti ablatione pulveris sacri fossa sit ibidem facta non minima.

Quo defuncto, episcopatus provinciae illius in duas parochias divisus est: una data Danieli, quam usque hodie regit; altera Aldhelmo, cui annis quatuor strenuissime praefuit: ambo et in rebus ecclesiasticis et in scientia Scripturarum sufficienter instructi. Denique, Aldhelmus, cum adhuc esset presbyter et abbas monasterii quod Maildufi urbem nominant, scripsit, jubente synodo suae gentis, librum egregium adversus errorem Britonum, quo vel Pascha non suo tempore [Col. 0087B] celebrant, vel alia perplura ecclesiasticae castitati et paci contraria gerunt, multosque eorum qui Occidentalibus Saxonibus subditi erant Britones ad catholicam [Col. 0088A] dominici Paschae celebrationem hujus lectione perduxit. Scripsit et de Virginitate librum eximium quem in exemplum Sedulii, geminato opere, et versibus hexametris et prosa, composuit. Scripsit et alia nonnulla, utpote vir undecunque doctissimus: nam et sermone nitidus et scripturarum, ut dixi, tam liberalium quam ecclesiasticarum erat eruditione mirandus. Quo defuncto, pontificatum pro eo suscepit Forthere, qui usque hodie superest; vir et ipse in Scripturis sanctis multum eruditus.





Ex Will. Malms. De Regg.

Fecit duo monasteria: unum sibi, alterum sorori. Sororis coenobium appellatur Berekingum in latere Londoniae ad octo milliaria situm. Ibi illa Ethelberga vocata, habuit cohaerentes sibi sanctitatis et pietatis [Col. 0088B] socias Hildelidam proximo loco successorem, ad quam exstat emissus beatissimi Aldhelmi de virginum laude Codex.




[Col. 0087]
SANCTI ALDHELMI SCHIREBURNENSIS EPISCOPI EPISTOLAE, SIVE EJUS OPERUM PRIMA PARS. (C,S)



EPISTOLA I. ALDHELMI AD GERUNTIUM. [1Kb]
[Col. 0087C]

Domino gloriosissimo, occidentalis regni sceptra gubernanti, quem ego, ut mihi scrutator cordis et rerum testis est, fraterna charitate amplector, Geruntio regi, simulque cunctis Dei sacerdotibus per Domnonia conversantibus, Aldhelmus, sine meritorum praerogativa abbatis officio functus, optabilem in Domino salutem.

Nuper cum essem in concilio episcoporum, ex tota pene Britannia innumerabilis Dei sacerdotum caterva confluxit, ad hoc praesertim congregata, ut pro Ecclesiarum sollicitudine et animarum salute ab [Col. 0087D] omnibus decreta canonum et Patrum statuta tractarentur, et in commune, Christo patrocinium praestante, conservarentur. His igitur rite precatis, omne sacerdotale concilium, meam parvitatem pari praecepto et simili sententia compulerunt, ut ad vestrae pietatis praesentiam epistolares litterarum apices dirigerem, et eorum paternam petitionem, salubremque suggestionem, per scriptae stylum intimarem, hoc est, de Ecclesiae catholicae unitate et Christianae religionis concordia, sine quibus otiosa torpescit, et merces futura fatiscit. Quid enim prosunt bonorum operum emolumenta, si extra catholicam gerantur Ecclesiam, etiam si aliquis actualem rigidae conversationis regulam [Col. 0088C] sub disciplina coenobii solerter exerceat, aut certe, cunctorum mortalium contubernia declinans, in squalida solitudine remotus contemplativam anachoreseos peragat vitam? Igitur ut certius vestra sagacitas animadvertere queat pro quibus causis mea mediocritas scripta direxerit, compendiose et breviter enucleabo. Auditum namque et diversis rumorum relativis compertum nobis est quod sacerdotes vestri in catholicae fidei regula, secundum Scripturae praeceptum, minime concordent, et per eorum simultates et pugnas verborum, in Ecclesia Christi grave schisma et crudele scandalum nascatur, quod Psalmographi sententia testatur dicens: Pax multa diligentibus nomen tuum, et non est in illis scandalum. Pacem quippe religionis pia concordia copulat, [Col. 0088D] sicut charitatem dira contentio contaminat. Nam ad unitatem fraternitatis rectae fidei sectatores Psalmista hortatur, inquiens: Deus qui habitare facit unanimes in domo. Domus vero haec, secundum allegoriam, Ecclesia per totos mundi cardines diffusa intelligitur. Haeretici namque et schismatici ab Ecclesiae societate extranei, per contentionum argumenta, in mundo pullulantes, et, veluti horrenda zizaniorum semina in medio fecundae segetis sata, dominicam messem maculant. Sed hujuscemodi altercationis opprobrium apostolica compescit buccina. Qui vult, inquit, contentiosus esse, nos talem consuetudinem non habemus, nec Ecclesia Dei, quae [Col. 0089A] non habet maculam aut rugam. Pacem namque, Catholicorum matrem, et filiorum Dei genitricem esse, evangelica promulgant oracula: Beati pacifici, quoniam filii Dei vocabuntur. Unde Domino et Salvatore nostro a summo coelorum fastigio descendente, ut chirographum protoplasti deleret, et mundum pace suquestra reconciliaret, angelica cecinit melodia: Gloria in excelsis Deo et in terra pax hominibus bonae voluntatis. Et Psalmista: Fiat, inquit, pax in virtute tua, et abundantia in turribus tuis. Denique rumor Ecclesiae fidei contrarius longe lateque percrebuit, quod sint in provincia vestra quidam sacerdotes et clerici tonsuram sancti Petri apostolorum principis pertinaciter refutantes, seque tali excusationis apologia pertinaciter defendentes vivunt, quod [Col. 0089B] auctorum et praecessorum suorum tonsuram imitentur, quos divina illustratos gratia fuisse grandiloquis assertionibus contestantur, qui si a nobis sollicite sciscitentur quis primus auctor rasurae hujus et tonsurae exstiterit, omnino aut veritatem ignorando, aut falsitatem dissimulando obmutescunt. Nos autem, secundum plurimorum opinionem, Simonem magicae artis inventorem hujus tonsurae principem fuisse comperimus, quia qualem quantumque necromantiae fallaciam contra beatum Petrum fraudulenter machinaretur, certamen apostolorum et decem libri Clementis testes sunt; nos, inquam, secundum sacrosanctam Scripturae auctoritatem, de tonsura nostra veritatis testimonium perhibentes, diversas ob causas Petrum apostolum hunc ritum sumpsisse [Col. 0089C] asserimus primitus ut formam et similitudinem Christi in capite gestaret, dum, pro redemptione nostra crucis patibulum subiturus, a nefanda Judaeorum gente acutis spinarum aculeis crudeliter coronaretur; deinde ut sacerdotes Veteris et Novi Testamenti in tonsura et habitu discernerentur; postremo ut idem apostolus suique successores et sequipedae ridiculosum gannaturae ludibrium in populo Romano portarent, quia et eorum barones et hostes exercitu superatos sub corona vendere solebant. Caeterum in Veteri Testamento tonsurae signum a Nazareis, id est, sanctis, ni fallor, sumpsit exordium. Est enim regale et sacerdotale stemmatis indicium. Nam tiara apud veteres in capite sacerdotum [Col. 0089D] constituebatur. Haec bysso retorto rotunda erat quasi sphaera media, et hoc significatur in parte capitis tonsa. Corona autem latitudo aurea est circuli quae regum capita cingit. Utrumque itaque signum exprimitur in capite clericorum, Petro dicente: Vos estis genus electum, regale sacerdotium. Hoc ritu tondendi et radendi ut vitia resecentur signatur, et crinibus carnis nostrae quasi criminibus exuamur.

Est autem altera crudelior animarum pernicies, quod, in sacrosancta paschali solemnitate, CCCXVIII Patrum regulam non sectatur, qui in Nicaeno concilio decennovenalem laterculi circulum per ogdoadam et hendekadam usque ad finem mundi recto tramite decursum sagaci solertia sanxerunt. Et a decima [Col. 0090A] quarta luna usque ad vigesimam primam supputationis seriem, et paschalis calculi terminum tradiderunt, quem anticipare et transgredi contra jus et fas illicitum fore censuerunt. Porro isti secundum decennem novennemque Anatolii computatum, aut potius juxta Sulpicii Severi regulam, qui LXXXIV annorum cursum descripsit, decima quarta luna cum Judaeis paschale sacramentum celebrant, cum neutrum Ecclesiae Romanae pontifices ad perfectam calculi rationem sequantur. Sed nec Victorii paschalis laterculi curriculum, qui DXXXII annorum circulis continetur, posteris sectandum decreverunt. Erat namque genus quoddam haereticorum apud Orientales, quod tessareskaidekatitai vocatur, id est, quartadecimani, eo quod quarta decima luna cum Judaeis [Col. 0090B] Christum blasphemantibus, et margaritas Evangelii ritu porcorum calcantibus Paschae solemnitatem peragunt, et ob hoc alieni a beata orthodoxorum sodalitate inter schismaticorum conciliabula infeliciter reputantur, quod beatum Augustinum in libro de nonaginta haeresibus scripto commemorasse memini. Illud vero quam valde a fide catholica discrepat, et ab evangelica traditione discordat, quod ultra Sabrinae fluminis fretum Demetarum sacerdotes, de privata propria conversationis munditia gloriantes, nostram communionem magnopere abominantur, in tantum, ut nec in Ecclesia nobiscum orationum officia celebrare, nec ad mensam ciborum fercula, pro charitatis gratia, pariter percipere dignentur: quin imo fragmenta ferculorum et reliquias epularum [Col. 0090C] lurconum canum rictibus et immundis devorandas porcis projiciunt. Vascula quoque et phialas aut arenosis sablonum glareis, aut fulvis favillarum cineribus expianda purgandaque praecipiunt. Non salutatio pacifica praebetur, non osculum piae fraternitatis offertur, dicente Apostolo: Salutate vos in osculo sancto, nec manibus lomentum, aut latex cum manutergio exhibetur, neque pedibus ad lavacrum pelvis apponitur, cum Salvator, sindone praecinctus discipulorum pedes abluens, normam nobis tradiderit imitandi, dicens: Sicut ego feci, ita et vos facite aliis. Ast vero si quilibet de nostris, id est, Catholicis ad eos, habitandi gratia, perrexerint, non prius ad consortium sodalitatis suae asciscere dignantur, [Col. 0090D] quam quadraginta dierum spatia in poenitendo peragere compellantur. Et in hoc haereticos infeliciter imitantur, qui se Katharos, id est mundos nuncupari voluerunt. Heu! heu, pro tantis erroribus! potius quam Evax! Evax! lacrymosis vocibus et querelosis singultibus lugubriter ingeminandum reor, et totum hoc contra Evangelii praecepta secundum Pharisaeorum inanes traditiones agere noscuntur, Christo veraciter astipulante (Matth. XXIII): Vae vobis, Scriba et Pharisaei, qui mundatis quod foris est calicis et paropsidis. Nam Dominus cum publicanis et peccatoribus convivia celebrasse describitur, ut verus medicus purulentis animarum vulneribus divinae pietatis medicamina et coelestis clementiae cataplasma componeret. Idcirco peccatorum consortia, Pharisaeorum [Col. 0091A] more, minime despexit, sed potius illam peccatricem pollutae vitae piacula lugubriter deflentem, et Dominicos pedes fusis lacrymarum imbribus humectantem, ac solutis et laxis cincinnorum crinibus tergentem solita clementia misericorditer refocillavit dicens (Luc. VII, 47): Remittuntur illi peccata multa, quia dilexit multum.

Quae cum ita se habeant, propter communem coelestis patriae sortem et angelicae sodalitatis collegium, subnixis precibus et flexis poplitibus vestram fraternitatem adjurantes suppliciter efflagitamus, ut ulterius doctrinam et decreta beati Petri contumaci cordis supercilio et protervo pectore non abominemini, et traditionem Ecclesiae Romanae propter prisca priorum statuta vestrorum nequaquam tyrannica [Col. 0091B] freti pertinacia, arroganter aspernemini. Petrus namque Dei Filium beata voce confessus audire meruit (Matth. XVI): Tu es Petrus, et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum; et quodcunque ligaveris super terram, erit ligatum et in coelis, et quodcunque solveris super terram, erit solutum et in coelo. Si ergo Petro claves coelestis regni a Christo collatae sunt, de quo poeta ait:

Claviger aethereus, portam qui pandit in aethra;
quis Ecclesiae ejus statuta principalia spernens, et doctrinae mandata contemnens, per coelestis paradisi portam gratulabundus ingreditur? et si ipse potestatem ligandi atque monarchiam solvendi in coelo et in terra felici sorte et peculiari privilegio accipere [Col. 0091C] promeruit, quis paschalis festi regulam et tonsurae Romanae ritum refutans, non potius se strictis nexibus inextricabiliter obligandum quam absolvendum clementer ullatenus arbitretur? Sed fortasse quilibet strophosus librorum lector, ac sagax scripturarum disceptator tali se excusationis clypeo defendat, et talis apologiae parma protegat: Ego, inquiens, utriusque Instrumenti praecepta sincera fide veneror, ac sanctae Trinitatis unam essentiam, unamque substantiam, et trinam personarum substantiam corde credulo confiteor, Dominicae Incarnationis sacramentum, et passionis patibulum, ac resurrectionis tropaeum voce libera per populum praedicabo. Supremum vivorum et mortuorum examen, quando singulis quibusque pro meritorum diversitate dispar retributio [Col. 0091D] aequissimis judicii lancibus trutinabitur, diligenter denuntiabo, et hujus fidei privilegio in Catholicorum coetu glomeratus sine aliquo infelicitatis obstaculo connumerabor. Sed hujus excusationis propugnaculum, sub quo se delites cere confidunt, apostolicae castigationis balista solo tenus dirutum conquassare et confringere nitar. Ait namque Jacobus, materterae Domini filius: Tu credis quia unus est Deus, et quia per ironiam duodecim tribubus in dispersione gentium constitutis loquebatur, statim subjunxit: Bene facis; et daemones credunt et contremiscunt, quia fides sine operibus mortua est. Fides nempe catholica et fraternae charitatis concordia inseparabiliter pari tramite tendunt, sicut praedicator egregius et Vas electionis [Col. 0092A] eleganter attestatur (I Cor. XIII): Si noverim omnem prophetiam, et omnia mysteria, si habeam fidem, ita ut montes transferam, et si tradidero corpus meum ut ardeam, charitatem autem non habeam, nihil mihi prodest. Et ut brevis sententiae claustello cuncta concludantur, frustra de fide catholica inaniter gloriatur, qui dogma et regulam sancti Petri non sectatur. Fundamentum quippe Ecclesiae et firmamentum fidei principaliter in Christo et sequenter in Petro collocatum nequaquam ingruentibus tempestatum turbinibus nutabundum vacillabit, ita Apostolo promulgante (I Cor. III, 11): Fundamentum aliud nemo potest ponere praeter id quod positum est, quod est Jesus Christus. Petro autem veritas ita privilegium sanxit Ecclesiae (Matth. XVI): Tu es Petrus, [Col. 0092B] et super hanc petram aedificabo Ecclesiam meam.



EPISTOLA II. ALDHELMI AD OSGITHAM SOROREM. [1Kb]

Dilectissimae atque amantissimae sorori, et mihi sincero charitatis affectu venerandae, Aldhelmus supplex, indigno abbatis vocabulo functus, in Domino salutem.

Cognoscat vestra almitas de baptismo sororis me interrogasse pontificem, qui licentiam dedit baptizari illam sanctimonialem, sed tantum clam et latenter. Saluto te diligenter, Osgitha, ex intimo cordis cubiculo, subnixis precibus obsecrans, ut assidua Scripturarum meditatione mentem tuam occupare non [Col. 0092C] desistas, quatenus Psalmographi sententiam compleas dicentis (I, 2): In lege ejus meditabitur die ac nocte. Et idem Psalmista hoc item testatur dicens (CXIX, 103): Quam dulcia faucibus meis eloquia tua! et reliqua. Orationum vero mearum ut memores sint omnes sorores, per Christum suppliciter obsecra, qui dicit apostolo (Jac. V, 16): Multum valet deprecatio justi assidua. Vale! decies dilectissima, imo centies et millies. Te Deus valere faciat.



EPISTOLA III. ALDHELMI AD EAUFRIDUM EX HIBERNIA IN PATRIAM REVERSUM. [1Kb]

[Col. 0092D] Domino venerabili praeconio efferendo et sanctorum meritis magnopere honorando Eahfrido, Aldhelmus exiguus in Domino aeternam salutem.

Primitus (pantorum procerum praetorumque pio potissimum, paternoque praesertim privilegio) panegyricum poemataque passim prosatori sub polo promulgantes, stridula vocum symphonia, ac melodiae cantilenaeque carmine modulaturi, hymnizemus, praecipue quia tandem almae editum puerperae sobolem (ob inextricabile sons protoplastorum) piaculum priscorum chirographum peccaminum oblitteraturum, terris tantumdem destinare dignatus est, luridum qui linguis chelydrum trisulcis rancida virulentaque vomentem per aevum venena torrenda tetrae tortionis [Col. 0093A] in tartara trusit. Et ubi pridem ejusdem nefandae natricis ermuli cervulique cruda fanis colebantur stoliditate in profanis, versa vice discipulorum gurgustia (imo almae oraminum aedes) architecti ingenio fabre conduntur.

Fateor, sodalitatis fraternae cliens, altique municipatus municeps, postquam vestram repedantem isthuc ambrosiam ex Hiberniae brumosis circionum insulae climatibus (ubi ter bino circiter annorum circulo uber sophiae sugens metabatur) territorii marginem Britannici sospitem applicuisse, rumigerulis referentibus, comperimus, illico (ut flammiger flagransque flagitabat amor) ineffabiles altithrono grates, pansis in edito utrinque volis, tripudiantes obtulimus; potissimum, quod te exsulem almus arbiter priscam [Col. 0093B] paterni visitantem clientelam ruris (caerula ponti trans glauci, enormesque dodrantium glareas atque spumiferas lymphae nemphae obstirpationes, circili carina procellosum sulcante salum) reducere, ovante navarcho, dignatus est; ut ubi dudum incunabilis hirocinii editus rudibus adulto tenus pubertatis aevo adoleveras, nunc versa vice (superna opitulanti praerogativa affatim fultus) ab incolatu externi ruris repatrians, praeceptoris vocamine indepto sortitoque fretus fungeris.

Illud aeque almitati beatitudinis vestrae ex penetrabilibus praecordii nequaquam promens dissimulo propalare (ad augmentum, mystisque ut reor tripudium, imo ad doxam onomatis Kyrii) magnopere inolevisse: quod praeconio citra modum rumoris Scotico [Col. 0093C] in solo degentium (quorum contubernio parumper fretus es) ceu tonitruali quodam boatu fragore nimboso emergenti, auditus nostri quatiuntur, et per tot tantaque telluris stadia lectionis opinio, pagis provincisque divulgata, crebrescit. Siquidem tam creber meatus est (isthinc illincque, isthuc illucque) navigero aequoreas fretantium calle gurgites, velut quaedam contribula apium germanitas nectar fabre conficientium Nam quemadmodum alternatim, reciproca facessente noctis nebula, mellifluum examen (emergente axe tenus aethere Titanae) gliscentium culmina tiliarum per florulenta, ad crates graciles, sarcinatum, flava bajulans gestamina asportat, eodem modo, ni fallor, lurconum conglobatio lectorum (dunning tac [Col. 0093D] fridh) ac residua sagax discipulorum caterva, florigeris hagiographae ex arvis, non solum artes grammaticas atque geometricas bis ternasque omissas physicae artis machinas, quinimo allegoricae potiora ac tropologicae disputationis bipertita bis oracula (aethralibus opacorum mellita in aenigmatibus problematum) siticulose sumentes carpunt, et in alveariis sophiae, jugi meditatione loco tenus servanda condentes, abdunt. E quorum catalogo tuam proficisci solertiam, praeda onustam atque torrente fluentis sacrosancti propinatam redundantemque excellens fama percrebuit.

Quamobrem tuum affabilem discipulatum, ceu cernuus singultatim arcuatis poplitibus subnixisque precibus efflagito, ut oblitterata nequaquam memoria [Col. 0094A] excedat, quod Pacificus coelesti ambrosia praeditus (subrogatus genitore jure haereditario, bis quaternis temporum lustris Israeliticae plebis imperii sceptro fungens), almo auctus spiramine prompsit, dicens: Bibe aquam de cisterna tua, et fluenta putei tui; deriventur fontes tui foras, et in plateis aquas divide; solus habeto eas, nec sint alieni participes tui. Quapropter his sacris imbutus sagminibus, jugi conamine orthographiae aperito gurgitem, et sitientia rigato arva mentium, quatenus germen aethralis exstaseos (vivis fecundisque in orthodoxorum, satoris sudore, sulcis satum) nullo torridae obstaculo siccitatis obtinente, pullulans gliscat, et ubertim spissa, Dei suffragio, seges demum maturescat. Nam idcirco supplex tam obnixe haec cernitur oramen suggessisse, [Col. 0094B] quod nonnulli superna noscuntur sophia praediti, et arcana luce enormiter referti; attamen quod gratuita coelitus munificentia, Deique dapsili deditione receptantes (proprio facessente meritorum quaestu) adepti sunt, nequaquam (gazophylacio scientiae reserato) plene promulgantes, sed particulatim lurconibus largientes. Nam (kata evangelicae experimentum auctoritatis) nequaquam flagrans lychnus clancule fuscata tetrae occulitur latebra urnae, qui candelabri summitate cunctis limpido lumine lucere decuit; necnon frustra talenti fenora subterraneis clanculantur obstructa sablonibus, quae trapezitarum numerosis monetae oportuissent numismatibus profligari; ne forte ut iners adepto (segnitia torpens) mancipium talento, supremos ergastulorum in squalores [Col. 0094C] trusus praecipitetur; sed potius evax eugeque ingressurus tripudium a prosatore pio promereatur. Unde Psalmigraphus vates, ob hoc propriae piaculi expians flagitium conscientiae, sacro praesagio orsus infit: Justitiam tuam non abscondi, et reliqua.

Sed haec misellus homuncio dictando volvens, scrupulo ancipiti extemplo quatiens angebar; cur, inquam, Hibernia, quo catervatim isthinc lectores classibus advecti confluunt, ineffabili quodam privilegio efferatur, ac si isthic, fecundo Britanniae in cespite, didascali Argivi Romanive Quirites reperiri minime queant, qui coelestis tetrica enodantes bibliothecae problemata sciolis reserare se sciscitantibus valeant? Quamvis enim praedictum Hiberniae rus, discentium opulans vernansque, ut ita dixerim, pascuosa [Col. 0094D] numerositate lectorum, quemadmodum poli cardines astriferis micantium ornentur vibraminibus siderum, ast tamen climatis Britannia occidui in extremo ferme orbis margine sita (verbi gratia) ceu solis flammigeri et luculento lunae specimine potiatur; id est, Theodoro infula pontificatus fungenti, ab ipso tirocinio rudimentorum in flore philosophicae artis adulto, necnon et ejusdem sodalitatis cliente Adriano duntaxat urbanitate enucleata ineffabiliter praedito.

Et audacter in propatulo contestans, pellaci falsitatis frivolo neglecto, aequa veritatis censura trutinante discernam; etiamsi beatae memoriae Theodorus, summi sacerdotii gubernacula regens, Hibernensium [Col. 0095A] globo discipulorum (seu aper truculentus Molossorum catasta ringente vallatus) stipetur, limato perniciter grammatico dente (jactura dispendii carens) rebelles phalanges discutit, et (utpote belliger in meditullio campi arcister, legionum phalangibus septus aemulorum spissis) mox nervosis tenso lacertorum volis arcu, spiculisque ex pharetra exemptis, hoc est, Chronographiae opacis acutisque syllogismis; turma supercilii typho turgens, amissa ancilium testudine, terga dantes, latebras antrorum atras, triumphante victore, praepropere petunt.

Neu tamen haec philosophando, Scoticos sciolos, quorum gemmato tua sagacitas dogmatum favo aliquantisper abusa est, sugillare a quoquam autumer; quippe cum satagerem praeconium cudens affabiliter [Col. 0095B] texere nostrorum, non sugillationem ridiculose cachinnans rumigerare vestrorum, sed potius, jocistae scurraeque ritu dicacitate temeraria loquentium, fraternae ironia dilectionis obtentu cavillabatur. Si vero quippiam, inscitia suppeditante, garrula frontose convincitur pagina prompsisse, ut versidicus ait:

Digna fiat fante glingio gurgo fugax fambulo:
Neu timeat scriptor terrentis carpere chartas,
Ut caper hirsutus rodet cum dente racemos;
Nec tamen emendant titubantis gramma poetae.



EPISTOLA IV. ALDHELMI AD HEDDAM EPISCOPUM. [1Kb]

Domino reverendissimo, omnique virtutum conamine [Col. 0095C] venerando, et post Deum peculiari patrono, supplex almitatis vestrae vernaculus in Domino salutem.

Fateor, o beatissime praesul, me dudum decrevisse, si rerum ratio ac temporum volitans vicissitudo pateretur, vicinam optati Natalis Domini solemnitatem, ibidem in consortio fratrum tripudians celebrare, et postmodum vita comite vestra charitatis affabili praesentia frui. Sed quia, diversis impedimentorum obstaculis retardati, quemadmodum lator praesentium viva voce plenius promulgabit, illud perficere nequivimus, idcirco difficultatis veniam, precor, impendite. Neque enim parva temporum intervalla in hoc lectionis studio protelanda sunt ei duntaxat qui, sagacitate legendi succensus, legum [Col. 0095D] Romanarum jura medullitus rimabitur, et cuncta jurisconsultorum secreta ex intimis praecordiis scrutabitur, et, quod his multo arctius ac perplexius est, centena scilicet metrorum genera pedestri regula discernere, et admista cantilenae modulamina recto syllabarum tramite lustrare. Cujus rei studiosis lectoribus tanto inextricabilior obscuritas praetenditur, quanto rarior doctorum numerositas reperitur. Sed de his prolixo ambitu verborum disputare epistolaris angustia minime sinit, quomodo videlicet ipsius metricae artis clandestina instrumenta litteris, syllabis, pedibus, poeticis figuris, versibus, tonis, temporibusque conglomerantur; poetica quoque septenae divisionis disciplina, hoc est acephalos, lagaros, [Col. 0096A] protilos, cum caeteris, qualiter varietur; qui versus monoschemi, qui pentoschemi, qui decaschemi, certa pedum mensura trutinentur; et qua ratione catalectici, brachycatalectici seu hypercatalectici versus, sagaci argumentatione cognoscantur. Haec, ut reor, et his similia, brevis temporis intercapedine momentaneoque ictu apprehendi nequaquam possunt.

De ratione vero calculationis quid commemorandum? cum tanta supputationis imminens desperatio colla mentis oppresserit, ut omnem praeteritum lectionis laborem parvi penderem, cujus me pridem secreta cubicula nosse credideram; et ut sententia beati Hieronymi utar, qui mihi prius videbar sciolus, rursus coepi esse discipulus, dum se occasio obtulit, [Col. 0096B] sicque tandem, superna gratia fretus, difficillima rerum argumenta et calculi supputationes, quas partes numeri appellant, lectionis instantia reperi. Porro de zodiaco et duodecim signorum, quae vertigine coeli volvuntur, ratione, ideo tacendum arbitror, ne res opaca et profunda, quae longa explanandarum rerum ratione indiget, si vili interpretationis serie propalata fuerit, infametur et vilescat, praesertim cum astrologicae artis peritia, et perplexa horoscopi computatio, elucubrata doctioris indagatione egeat.

Haec idcirco, charissime Pater, cursim pedetentim perstrinximus, non garrulo verbositatis strepitu illecti, sed ut scias tanta rerum arcana examussim non posse intelligi, nisi frequens et prolixa meditatio [Col. 0096C] fuerit adhibita.

Salutate in Christo omnem sodalium meorum catervam a minimo usque ad maximum, quos obsecro et adjuro per clementiam Christi ut pro me peccatorum pondere et criminum sarcina oppresso preces Domino fundant.





EPISTOLA V. ANONYMI CUJUSDAM SCOTI AD ALDHELMUM ABBATEM MALMESBURIENSEM. [1Kb]

Domino sancto, sapientissimo, Christo quidem charissimo Aldhelmo; Scotus ignoti nominis in Deo aeterno salutem.

Dum te praestantem ingenio, facundiaque Romana, ac vario flore litterarum (etiam Graecorum [Col. 0096D] more) non nesciam, ex ore tuo, fonte videlicet scientiae purissimo, discere malo, quam ex alio quolibet potare, turbulento magistro praesertim. Hoc scito praenoscens, quod idcirco te fiducialiter ita obsecro, ut me suscipias doceasque, quoniam fulgor (ceu dictum est) sapientiae prae multis in te fuiget lectoribus, ac peregrinorum mentes cupientium sapientiam discere cognoscis: quia tu Romae advena fuisti, insuper quod a quodam sancto viro de nostro genere nutritus es. Haec compendii causa sufficiant, quia si humiliter per charitatem volueris attendere, non minus per pauca verba, quam per plurimas sermocinationes perspicies. Haec tibi quoque sinceriter dissero. Libellum quemdam habes, qui non est major [Col. 0097A] acceptorio duarum septimanarum, quem ego tegere cupio. Hoc autem breve tempus praedico, non eo quod mihi plus non opus sit, sed ne haec petitio fastidium in tua mente creet. Ministrum quoque equosque ut opinor, adipiscar. In hoc autem tempore messis, laetum a te responsum sperabo. Orantem pro nobis beatitudinem tuam divina gratia custodire dignetur,

Christe potens rerum, redeuntis conditor aevi,
Vox summi sensusque Dei, quem fudit ab alta
Mente Pater, tantique dedit consortia regni.
Impia tu nostrae domuisti crimina vitae,
Passus corporea mundum vestire figura,
Affarique palam populos, hominemque fateri.
Quemque utero inclusum Mariae, mox numine viso
[Col. 0097B] Virginei tumuere sinus, innuptaque mater
Arcano stupuit compleri viscera partu,
Auctorem paritura suum, mortalia corda
Artificem texere poli, mundique repertor
Pars fuit humani generis, latuitque sub uno
Pectore, qui totum late complectitur orbem.
Et qui non spatiis terrae, non aequoris unda
Nec capitur coelo, parvos confluxit in artus,
Quin et supplicii nomen, nexusque subisti,
Ut nos surriperes letho, mortemque fugares
Morte tua, mox aetherias evectus in auras
Purgata repetens laetum te luce parentem
Augustum foveas festis ut saepe diebus
Annua sinceri celebret jejunia sacri.





EPISTOLA VI. ETHELWALDI AD ALDHELMUM. [1Kb]
[Col. 0097C]

Sacrosancto abbati Aldhelmo, mihi inextricabilis ignitae charitatis nodis, ut merita poscunt, astricto, Ethelwaldus, tuae piae paternitatis supplex alumnus, perpetuam in Domino sospitatis salutem.

Aestivi igitur temporis cursu, quo immensis feralium passim congressionum expeditionibus haec miserrima patria lugubriter, invidia vastatrice, defanatur, tecum legendi studio, conversatus demorabar. Tum mihi fiat indigno, tuae beatitudinis sacrosancta [Col. 0097D] sagacitas omnibus, ut reor, propemodum panegyricis tam saecularium litterariae verbositatis facundia editorum, quam etiam spiritualium ecclesiastici dogmatis stylo elucubratorum plenissime voluminum scriptis imbuta, arcana liberalium litterarum studia, opacis duntaxat mysteriorum secretis, ignaris quibusque mentibus obstrusa, abrepto propere spissae stoliditatis velamine, patefaciens liquidissime propalarat. Quibus ad integrum exuberantis ingenii epulis, ambronibus siticulosae intelligentiae faucibus, avide absumptis, meam adhuc pallentem hebetudinis maciem largissimae blandae sponsionis epimenia affluenter refocillabat, pollicitans omni me desideratae lectionis instrumento, quo potissimum meae mediocritatis industriam satis inhiantem agnoverat, libenter [Col. 0098A] edocendo imbuere. Quapropter, mi amantissime purae institutionis praeceptor, quatenus affectu consequente fidem verborum haud difficulter adhibeas, operae pretium censemus, talibus sacrae Scripturae oraculis instimulatus (Prov. VI, 1): Fili mi, si spoponderis pro amico tuo, defixisti apud extraneum manum tuam, illaqueatus es verbis oris tui. Et jam dico, si nullis te capacibus prolatae promissionis retinaculis perplexum involutumque reminisceris, tamen cum memet ab ipsis tenerrimae cunabulis infantiae fovendo, amando, pedetentimque delicatioribus solertiae cibis recreando, ad vegetam usque pubertatem provexisti, dignum ab omnibus sanae intelligentiae esse judicatur, quatenus, confoto jam pabulo tenerioris ingenii, des cibos solidiores quoque profundioris sophiae. [Col. 0098B] Tamen si humillima subjectae devotionis instantia importune insistens expetit affatim alendo epulas, impendere non deneges; meque, licet nullius momenti ducas, vestrae sublimitatis adoptivam prolem ex omni paternae prudentiae diviti censu aliquatenus ad tempus ditare non recuses; ne quando invisi audacium aemulorum cunei crispanti optatae improbationis cachinno tripudiantes congratulentur, si sobolem opulenti paternae philosophiae censu exhaeredem penuriaeque feralis insipientiae experientem comperiunt. Et non incongrue mihi ille Roboam, generosa de stirpe famosissimi tam laudabilis sapientiae excellenti enormitate, quam etiam opimis rerum facultatibus regis Salomonis, infelici fusus ortu, omnis pene paternae felicitatis expers, lugubriter coaequari [Col. 0098C] queat. Denique, jam nunc impleturus vota persolve, et inceptum largae institutionis beneficium concitus comple, sciens te haud dubie majorem inde perpetuae remunerationis gloriam adepturum, Domino astipulante, quia (Matth. X) qui perseveraverit usque in finem, hic salvus erit. Huic autem nostrae parvitatis epistolae trina cantati modulaminis carmina binis generibus digesta subdidimus, quorum primum dactylico heroici poematis hexametro ac pedestri, ut autumo, regula enucleat et trutinatum et in LXX coaequantium versuum formulas, casu ita obtingente, et, ut verius dicam, supernae dispensationis nutu moderante, divisum. Tertium quoque non pedum mensura elucubratum, sed octonis syllabis in imo quolibet versu compositis una eademque littera comparibus linearum [Col. 0098D] tramitibus aptata cursim calamo perarante caraxatum tibi, sagacissime sator, transmittens dicavi. Medium vero meo tuoque clienti Winfrido de transmarini scilicet itineris peregrinatione, simillimis itidem versuum et syllabarum lineis confectum repraesentans porrexi. Haec idcirco vestrae beatitudinis venerandis obtutuum luminibus repraesentanda fore necessarium duxi, quod nostrae parvitatis judicio dignum esse visum est, omnem tibi, utpote Patri, mearum litterarum editiunculam primum pandens propalarem, quatenus vestrae sublimitatis probabili rationis judicio comprobata, et ad aequitatis normulam derivata, omnibus deinceps lectorum numerositatibus acceptabilis exstat. Vale in Christo.



EPISTOLA VII. ALDHELMI AD ADRIANUM.
[Col. 0099A]

Reverendissimo Patri meaeque rudis infantiae venerando praeceptori Adriano Aldhelmus vernaculus familiae Christi et vestrae pietatis supplex alumnus salutem, etc.

Fateor, mi charissime, quem gratia purae dilectionis amplector, postquam a sociali contubernio vestro ante triennium circiter discedens a Cantia sequestrabar, quod nostra parvitas hactenus ad consortium vestrum ardenti desiderio flagrabat; quod et jamdudum cogitarem, quemadmodum in votis est, adimplens perficere, si rerum ratio ac temporum vicissitudo pateretur, et nisi me diversa impedimentorum obstacula retardarent, praesertimque corporeae [Col. 0099B] fragilitatis valetudine medullitus tabentia membra coquente non sinerer; qua quondam, dum post prima elementa iterum apud vos essem, domum redire coactus sum.





EPISTOLA VIII. CELLANI ALDHELMO.

Domino lectricibus ditato studiis, mellifluisque ornato lucubratiunculis, Aldhelmo archimandritae Saxonum, mirifice reperienti in oris quod nonnulli cum laboribus et sudoribus in alieno aere vix lucrantur, Cellanus in Hibernensi insula natus, in extremo Francorum limitis latens angulo exsul, famosae coloniae Christi extremum et vile mancipium, in tota et tuta Trinitate salutem.

Quasi pennigero volatu ad nostrae paupertatis accessit [Col. 0099C] aures vestrae Latinitatis panegyricus rumor, quem agilium lectorum non horrescunt auditus sine sanna aut amurcali impostura, notus propter Alburnum dictricis [Fors., almum ductricis] Romaniae decorem. Et si te praesentem non meruimus audire, tuos tamen bona lance constructos legimus fastos diversorum deliciis florum depictos. Sed si peregrini triste reficis corculum, paucos transmitte sermunculos illius pulcherrimae labiae tuae, de cujus fonte purissimo dulces multorum possit reficere mentes, ad locum ubi dominus Furseus in sancto et integro pausat corpore.



EPISTOLA IX. ALDHELMI EPISTOLAE AD CELLANUM [Fragmentum].

[Col. 0099D] Miror quod me tantillum homunculum de famoso et florigero Francorum rure vestrae franite [Fors., Francicae] fraternitatis industria interpellat Saxonicae, prolis prosapia genitum et sub Arctos axe teneris infantiae cunabulis.



EPISTOLA X. ALDHELMI AD ETHELWALDUM.

Dilectissimo mihi filio et simul discipulo Ethelwaldo Aldhelmus extremus servorum Dei, salutem.

Quemadmodum te viva voce aliquoties de aliquibus admonere curavi, ita et nunc absentem, paterna secundum Deum auctoritate fretus, litteris exhortari non piget. Hoc enim ideo agimus, quod charitas Christi, sicut ait Apostolus, urget nos. Itaque, fili mi [Col. 0100A] charissime, licet adolescens aetate existis, vanissimis tamen oblectamentis hujus mundi nequaquam te nimium subjicias, sive in quotidianis potationibus et conviviis usu frequentiore ac prolixiore inhoneste superfluis, sive in equitandi vagatione culpabili, seu in quibuslibet corporeae delectationis voluptatibus exsecrandis. Memento semper quid scriptum est: Adolescentia et voluptas vana sunt. Admonui quoque, vehementiori pecuniae et omni saecularis gloriae Deo semper odibili jactantiae nequaquam ultra modum inservias, illius sententiae reminiscens: Quid prodest homini, si totum mundum lucretur, animae vero suae detrimentum patiatur? Filius enim hominis venturus est in gloria sua et sanctorum angelorum; et retribuet unicuique secundum opera sua. Sed multo magis, [Col. 0100B] mi amantissime, vel lectionibus divinis, vel orationibus sacris semper invigila. Si quid vero praeterea saecularium litterarum nosse laboras, ea tantummodo causa id facias, ut quoniam in lege divina vel omnis vel pene omnis verborum textus artis omnino ratione grammaticae consistit, tanto ejusdem eloquii divini profundissimos atque sacratissimos sensus facilius legendo intelligas, quanto illius rationis qua contexitur diversissimas regulas plenius didiceris . . . . . Hanc autem epistolam jugiter inter caeteros quos legis libros habere non omittas, ut videlicet ejus lectione creberrima de his quae in ea scripta sunt, implendis mea vice possis admoneri. Vale.



EPISTOLA XI. ALDHELMI AD CLERUM WILFRIDI EPISCOPI.

[Col. 0100C] Nuper furibunda tempestatis perturbatio, sicut experimento didicistis, fundamenta Ecclesiae, sicut quodam immenso terrae motu, concussit; cujus strepitus per diversa terrarum spatia, velut tonitruali fragore, longe lateque percrepuit. Et idcirco vos viscerales contribulos, flexis genuum poplitibus, subnixa exposco prece, nequaquam hujus perturbationis stropha scandalizari, ne quisquam vestrum mentis segnitie fide torpescat, etiamsi rerum necessitas exigat cum praesule proprio pontificatus apice privato tellure paterna propelli, et quilibet oporteat latorum regnorum transmarina aggredi rura. Quis enim, quaeso, tam durus atroxve labor existens, ab illo vos antistite separans arceat; qui vos ab ipso tirocinio rudimentorum et a primaeva tenerae aetatis [Col. 0100D] infantia usque adultae pubertatis florem nutriendo, docendo, castigando, provexit pietate; et quasi nutrix gerula dilectos extensis ulnarum sinibus refocillans, sic charitatis gremio fotos clementer amplexus est. Perpendite, quaeso, creaturarum ordinem, eisque divinitus insitam naturam; quatenus ex minimarum rerum collatione flexibilem commiserationis formam, Christo juvante, capiatis; quomodo examina apum calescente coelitus caumate, ex alveariis nectare flagrantibus certatim emergant, et earum auctore linquente, brumalia mansionum receptacula, densarum cavernarum cohortes, rapido volatu ad aethera glomerante, exceptis duntaxat antiquarum sedium servatricibus ad propagationem [Col. 0101A] sobolis futurae; relictus, inquam, mirabilius dictu, rex earum, spissis sodalium agminibus vallatus, cum hiberna castra gregatim egreditur et cava stipitum robora rimatur, si pulverulenta sablonis aspergine praepeditus, seu repentinis imbribus cataracta Olympi guttatim rorantibus retardatus fuerit, et ad gratam cratem sedemque pristinam revertatur, omnis protinus exercitus consueta vestibula perrumpens, prisca cellarum claustra gratulabundus ingreditur. . . . . . Si ergo taliter creatura ratione carens, quam vita et natura indita absque legibus scriptis gubernant, reciprocis temporum successionibus ductoris praecepto paret, respondete, rogo, utrum non horrendae abominationis infamia sint exprobrandi, qui concessa septiformis Spiritus gratia praediti, devotae [Col. 0101B] subjectionis frena ritu phrenetico frangunt. Cur autem diversarum rerum ratiocinationes conglobans, ad instiganda vestri pectoris praecordia stridente calamo percurram, audite. Ecce saeculares divinae scientiae extorres, si devotum dominum quem in prosperitate dilexerunt, cessante felicitatis opulentia, et ingruente calamitatis adversitate, deseruerint, et secura dulcis patriae otia exsultantis domini pressurae praetulerint, nonne exsecrabilis cachinni ridiculo et gannaturae strepitu ab omnibus ducuntur? Quid ergo de vobis dicetur, si pontificem qui vos nutrivit et extulit in exsilio solum dimiseritis? etc.



EPISTOLA XII. ALDHELMI AD WINBERTUM.

[Col. 0101C] Domino in dominorum Domino dilectissimo Winberto Aldhelmus, servus servorum Dei, in angulari duorum testamentorum lapide de summis montium verticibus abscisso, qui statuam quaterno metallorum genere fabrefactam, quaterna populorum regna signantem crura tenus, aurato capite, oppressit, salutem.

Cerulum litterarum ad vestrae pietatis praesentiam destinavimus, qui vobis viva voce de causa nostrae necessitatis imminenti plenius promulgabit, id est de terra, quam nobis venerandus patricius Baldredus possidendam accepto pretio obtulit, praecipue pro captura piscium apto et competenti loco. Et idcirco dum in nostri regis potestate data et collata [Col. 0101D] esse videtur, obnixe precamur ut eamdem agri partem per tuae charitatis patrocinium obtinere et habere firmiter valeamus, ne eadem possessione per violentiam privati, quia plerumque justitiae jura vacillant, fraudemur, etc.



EPISTOLA XIII. ALDHELMI AD WILFRIDUM.

Domino venerabiliter diligendo et delectabiliter venerando Wilfrido Aldhelmus vernaculus supplex in Christo perennem salutem.

Perlatum est mihi, rumigerulis referentibus, de vestrae charitatis industria, quod transmarinum iter, gubernante Domino, capere, sagacitate legendi succensa, decreverit. Et idcirco vita comite optatum Hiberniae portum tenens, sacrosancta potissimum [Col. 0102A] praesagmina, refutatis philosophorum commentitiis, legito. Absurdum enim arbitror, spreta rudis ac veteris Instrumenti inextricabili norma, per lubrica dumosi ruris diverticula, imo per dyscolos philosophorum anfractus, iter carpere. Seu certe oportatis vitreorum fontium limpidis laticibus, palustres pontias lutulentasque limphas siticulose potare; in queis atra bufonum turma catervatim scatet, atque garrulitas ranarum crepitans coaxat. Quidnam, rogitans quaeso, orthodoxae fidei sacramento commodi affert circa temeratum spurcae Proserpinae incestum, quod abhorreo fari, enucleate legendo scrutandoque surdescere, aut Hermionem petulantem Menelai et Helenae sobolem, quae, ut prisca produnt opuscula, despondebatur pridem jure dotis Oresti, demumque, [Col. 0102B] sententia mutata, Neoptolemo nupsit, lectionis praeconio venerari; aut Lupercorum bacchantium antistites, ritu laetantium Priapo parasitorum, heroico stylo historiae caraxare; quae altato quondam sceptri in vertice chelidro Hebraeae cautionis obtutibus praesentato, hoc est, alma mortis morte stipite patibuli affixa, solo tenus diruta evanuere? Porro tuum discipulatum ceu cernuus arcuatis poplitibus flexisque suffraginibus, feculenta fama compulsus, posco, ut nequaquam prostibula lupanarium, nugas in queis pompulentae prostitutae delitescunt, lenocinante luxu ad eas, quae obrizo rutilante periscelidis armillaque lacertorum tereti utpote faleris faleratae curules comuntur, sed magis edito aulae fastigio spreto, quo patricii ac praetores potiuntur, gurgustii humili receptaculo [Col. 0102C] contenta tua fraternitas feliciter fruatur; nec non contra gelida brumarum flabra e climate olim septentrionali emergentia neglecto, ut docet Christi disciplina, fucato ostro, potius lacernae gracilis amictu ac mastrucae tegmine incompto utatur.



EPISTOLA XIV. BEATI ALDHELMI PRAESULIS, OMNIBUS CONGREGATIONIBUS CONCESSA, SUB EJUS REGIMINE CONSTITUTIS.
[E registro ms. Malmes. abbat. excerpta. Vid. Alf., Annal. Eccl. Ang., II, 451.]
De Libertate propriae electionis.

Nihil in hoc saeculo prolixa felicitate fruitur, nihil diuturna dominatione potitur, nihil quod non ad fatalem vitae terminum, veloci cursu, tendere videatur. Et ideo sic nobis mundanarum rerum patrimonia [Col. 0102D] sunt perfruenda, ut tamen aeternae patriae emolumentis nunquam fraudaremur. Hinc est enim quod ego Aldhelmus, postquam me immeritum, nullisque praedignis moribus comprobatum, in pontificatus officii sedem, divina gratia subthronizasset, proposui arcano mentis meae affectu, ut monasteriis meis, Maildunesburg, Frome, Bradanford, quibus jamdudum in abbatis gradum constitutus, suffragante Domino, regulariter praefui, religiosum abbatem, quem sibi spontanea familiarum mearum optio, consona voce elegissent, canonica creatione atque regulari sanctione constituerent. His voluntariis propositionibus meis, pia monachorum meorum restitit pertinacitas; et cum hoc sedulo saepius, in conventu fratrum meorum, fiducialiter narrassem, nullus his votis [Col. 0103A] meis placidissimum praebebat assensum, dicentes: Quandiu vitali vegetaris spiritu, nobiscum praesentis vitae studio deputaris, tuae semper dominationis jugo humillime colla subdere non dedignamur. Sed hoc supplici communique rogatu deprecamur, quod sub sacra Scripturarum testificatione et favorabilium virorum claro consensu corrobores, ut nullus post obitum tuum nec regalis audacitas nec pontificalis auctoritas, vel aliquis ecclesiasticae, seu saecularis dignitatis vir, sine nostro voluntatis arbitrio, in nobis sibi vindicet principatum.

Huic debitae monachorum meorum, maxime famulorum Dei, petitioni libentissime consensi; et in monasterio, quod juxta fluvium qui dicitur Wenburnia, cui venerandi regis nostri germana Cuthberga [Col. 0103B] praesidet, cum optabili famosissimi regis Inii consensu, et reverendissimi fratris et coepiscopi mei Danielis, praesentatae promissionis devoto nutu, decentissimam vernarum Domini postulationem, sacrae [Col. 0104A] crucis signaculo confirmavi. Itidem idem venerandus rex, et praenominatus pontifex, pari devotionis manu subscripserunt. Nec multo post, in sacrosancto concilio, quod juxta fluvium qui dicitur Wodor, congregatum esse dignoscitur, idem omnium Saxonicae gentis archimandritarum, cum regali potentatus assensu et pontificali prioratus nutu, consensit auctoritas. Si quis vero contra haec tam illustrium personarum decreta moliri machinetur, et sacra praesentis schedulae scita praevaricari praesumpserit, sciat se, ante terribilem divinae Majestatis thronum, cum praevaricatoribus praeceptorum Domini, lugubri damnationis judicio percellendum. Scripta est hujus confirmationis chartula ab Incarnatione Domini nostri Jesu Christi 705, indictione [Col. 0104B] tertia.

    + Signum manus Danielis episcopi.
    + Signum Inii regis.
    + Signum manus patricii Ethelredi.





SANCTI ALDHELMI SCHIREBURNENSIS EPISCOPI TRACTATUS SIVE EJUS OPERUM PARS SECUNDA.




[Col. 0103]
DE LAUDIBUS VIRGINITATIS SIVE DE VIRGINITATE SANCTORUM. [1Kb] (C)

[Col. 0103C] I. Reverendissimis Christi virginibus omnique devotae germanitatis affectu venerandis, et non solum corporalis pudicitiae praeconio celebrandis, quod plurimorum est, verum etiam spiritualis castimoniae gratia glorificandis, quod paucorum est, scilicet Hildelithae regularis disciplinae, et monasticae conversationis magistrae, simulque Justinae ac Cutbergae, necnon Osburgae, mihi contribulibus necessitudinum nexibus conglutinatae, Aldgidae ac Scholasticae, Hidburgae et Burngidae [Ms. Bodl., Berengidae], Eulaliae, ac Teclae, rumore sanctitatis concorditer Ecclesiam ornantibus, Aldhelmus segnis Christi crucicola, et supplex Ecclesiae vernaculus optabilem perpetuae [Col. 0103D] prosperitatis salutem.

II. Jamdudum ad pontificale proficiscens conciliabulum, fraternis sodalium catervis comitatus, almitatis vestrae scripta meae mediocritati allata satis libenter suscipiens, erectis ad aethera palmis, immensas Christo pro sospitate vestra gratulabundus impendere grates curavi, quo stylo non solum ecclesiastica promissorum votorum foedera, quae fida [Col. 0104C] pollicitatione spopondistis, ubertim claruerunt, verum etiam melliflua divinarum studia Scripturarum sagacissima sermonum serie patuerunt. Cumque singulos epistolarum textus recitans, pernicibus pupillarum obtutibus specularer, atque naturali quadam, ut mihi insitum fertur, latentium rerum curiositate contemplarer, uberrimamque verborum facundiam ac virginalem urbanitatis desertitudinem [Bodl., disertitudinem] magnopere admirarer, en, inquam, ineffabili gratulatur tripudio ille superi regnator Olympi, et rector coeli, cum taliter catholicas Christi vernaculas, imo adoptivas regenerantis gratiae filias, ex fecundo ecclesiasticae conceptionis utero, spiritualis verbi semine [Col. 0104D] progenitas, per maternam viderit sollicitudinem divinis dogmatibus erudiri, ac velut sagaces gymnosophistas sub peritissimo quodam agonotheta palaestricis disciplinis et gymnicis artibus in gymnasio exerceri. Qui laboriosi certaminis coronam et Olympiaci agonis triumphum, difficillimis propriae exercitationis viribus naviter nanciscuntur. Ita duntaxat, ut alius strenua athletarum luctamina cum [Col. 0105A] aemulo sinuosis laterum flexibus desudans, in meditullio scammatis fragrante delibutus lubrici liquoris nardo, solerter exercere studeat. Alius jaculorum catapultas, et sagittarum spicula de obstrusis pharetrae latibulis depromens, non ut passivos oculorum obtutus, libere per aethera relaxat, sed ut certos pupillarum conspectus demonstraret [Bodl., demonstrat] pando strepente arcu, et nervo stridente, ad destinatum indeclinabiliter dirigit locum. Alius anhelantium in stadio cursorum plantis fidens pernicibus. De quibus egregius agonista, et divini sermonis dogmatista: Omnes, inquit, currunt, unus tamen accipit bravium; turmas ludi participes, et laboris consortes superans victoriae palma, fortunatus feliciter perfruitur. Alius cum caterva contribulium [Col. 0105B] phalerato vectus cornipede, quem calcaribus cruentatum, et flagris caesum, aureis comunt ornamenta lupatis: de quo facetus poeta:

Quadripedante putrem cursu quatit ungula campum,
perniciter implicans orbes orbibus, spatia terrarum metitur. Alius, classicis nautarum cohortibus stipatus, et densis remigantum agminibus circumseptus, per vitreos Oceani gurgites celerrimam agens liburnam aut lintrem, instanter hortante proreta, et crepante naucleri portisculo [Bodl., porticulo], spumosis algosisque remorum tractibus trudit.

III. Et quidem universa haec, quae per gymnosophistas exerceri deprompsimus, inter scholares saecularium disciplinas, apud vestri discipulatus industriam, non exterioris hominis motibus aguntur, sed [Col. 0105C] interioris geruntur gestibus. Siquidem microcosmum, id est, minorem mundum, ex duplici et gemina materiae substantia constare vestrae sagacitatis solertiam non arbitror latere; quin potius sicut exterioris hominis natura, qui in propatulo formatus visibiliter conspicitur, haud difficillime deprehendi potest, ita interioris qualitatem, qui coelesti afflatus spiraculo, juxta Geneseos relatum, creditur, a vestra prudentia membratim et particulatim subtiliter investigatam reor. Etenim celeberrimus ille Christi nominis gerulus, ad exemplum militiae Christianorum agonem protulit gymnicorum dicens: Et illi quidem ut corruptibilem coronam accipiant: nos autem incorruptam; et alibi: Non quasi aerem verberans; et quamvis [Col. 0105D] gymnicorum exempla, quae agilitate corporis theatrales populi pompas et praeconia circensium adipiscuntur, rite congruant ad comparationem eorum qui per ampla Scripturarum stadia decurrentes sagacissimam animi industriam et vivacis ingenii qualitatem assidua lectionis instantia exercere noscuntur.

IV. Attamen solertissimae apis industriam praedictis exemplorum formulis coaptari posse, uberrima rerum experimenta liquido declarant, quae roscido facessente crepusculo, et exorto limpidissimi solis jubare, densos extemplo tripudiantium turmarum exercitus per patentes campos gregatim diffundum. Modo melligeris caltarum frondibus seu purpureis malvarum floribus incubantes, mulsa nectaris stillicidia guttatim rostro decerpunt, et velut lento careni [Col. 0106A] defruto, quod regalibus ferculis conficitur, avida viscerum receptacula certatim implere contendunt; modo flavescentes saliculas [Bodl., saliculos] et crocata genistarum cacumina circumvallantes, fertilem praedam numerosis cruribus et coxarum oneribus advehunt, quibus cerea castra conficiunt; modo teretes hederarum corymbos, et levissimos florentis tiliae surculos constipantes, multiformem favorum machinam angulosis et opertis cellulis construunt. Cujus artis molimen egregius poeta, metrica facundia fretus, catalectico versu creditur cecinisse, cum diceret:

Cerea gemmatis flavescunt mella canistris,
et infra brachycatalectico, sive colopho:

Collucentque suis aurea vasa favis.
[Col. 0106B] Nam quemadmodum examen, arcta fenestrarum foramina et angusta alvearii vestibula catervatim per turmas egressum, amoena arvorum prata populatur, eodem modo vestrum, ni fallor, memoriale mentis ingenium per florulenta Scripturarum arva late vagans, bibula curiositate decurrit. Nunc divina priscorum prophetarum oracula certis astipulationibus jamdudum Salvatoris adventum vaticinantia enixius investigando; nunc antiquarum arcana legum ab illo mirabiliter digesta, qui bis quinis Memphitica regna saevissimis plagarum afflictionibus crudeliter percussisse, et rubicundi tumentes Oceani gurgites ac reciproca spumantis pelagi flustra, sacrosancti tactu viminis ex colubro nuper transfigurati in simulacro maceriae altrinsecus sequestrasse, et post coeleste [Col. 0106C] colloquium cornutis vultibus incredulum fugasse vulgus describitur, sollicita intentione scrutando; nunc quadrifariam [Bodl., quadrifaria] evangelicae relationis dicta, mysticis catholicorum Patrum commentariis exposita, et ad medullam usque spiritualiter enucleata, et quadriformis ecclesiasticae traditionis normulis secundum historiam, allegoriam, tropologiam, anagogen, digesta, solerter indagando; nunc priscas historiographorum fabulas et chronographorum seriem, qui fortuitas praeteritorum permutationes temporum tenaci memoriae textu tradiderunt, rite rimando; nunc grammaticorum regulas et orthographorum disciplinas, tonis et temporibus trutinatas, pedibus poeticis compactas per cola et commata, [Col. 0106D] hoc est, per penthemimerin, et heptemimerin diremptas, imo centenis metrorum generibus sequestratim discretas, sagaciter inquirendo.

V. Apis, inquam, propter peculiaris castimoniae privilegium, pudicissimae virginitatis typum et Ecclesiae portendere speciem indubitata Scripturarum auctoritate astipulatur. Quae florentes saltuum cespites ineffabili praeda depopulans, dulcia natorum pignora, nesciens conjugii, illecebrosa consortia fetosa quadam suavissimi succi concretione producit. Ecclesia vero, bis acuto Testamentorum mucrone hominum vitaliter corda transverberans, haereditariam legitimae aeternitatis sobolem casto verbi fecundat semine.

VI. Illud etiam commemorandum de apum concordi [Col. 0107A] sodalitate, et theatrali quodam spectaculo stupendum autumo: ultroneum videlicet voluntariae servitutis affectum, quem erga suorum obsequia principum exercere noscuntur. Nonne sub hujuscemodi contemplationis intuitu omnis monasticae conversationis disciplina et regularia coenobiorum instituta, simillima collatione declarantur? Quandiu enim antiquas inhabitare sedes, et exigua fovere tuguria gracillimis contexta viminibus seu cavatis consuta corticibus, ille qui inter caeteros magistratus officio fungitur decreverit, nulla ex immensa multitudine fugitivis discursibus et passivis volatibus per aethera vagatur. Ast si, certis exigentibus causis, et cogente peregrinandi necessitate, illa [Bodl., ille] cui consulatus vice regimen caeterarum commissum est, externa [Col. 0107B] quaerere regna maluerit, nusquam apud mortales videas extorrem propria pulsum patria tam densis exercituum agminibus tamque spissis legionum cohortibus constipari; ita prorsus ut multo libentius ob reverentiam principis ad incolarum peregre proficiscatur [Bodl., incolatum . . . . proficiscantur], quam domesticis assuetae deliciis, et vernacula contentae quiete in cellulis commorentur. Quid enim, quaeso, in rerum visibilium videri valet natura, quid [Bodl., quod] tam ingenti studio auctoris sui praecepto pareat et regis imperium implere contendat? ut merito propter intactae virginitatis typum et spontaneum devotae subjectionis famulatum, quo exemplum obedientiae mortalibus in valle lacrymarum degentibus praebet, prae caeteris creaturis nectareum conficiat edulium, [Col. 0107C] et mulsae dulcedinis alimoniam flavescenti cerarum gurgustio recondat, quae non modo cuncta deliciarum fercula et piperatas pulmentorum saginas praecellat, omneque fragrantis ambrosiae thymiama, ac nardi spirantis olfactum vincat, verum etiam, ut, omissa specialitate, ad generalitatem sermonis oratio decurrat, universam mundanae suavitatis dulcedinem, opulentique luxus exquisita superet oblectamenta et haustum defruti despiciat.

VII. Igitur si sanctae virginitatis gloria angelicae beatitudinis germana creditur, et pulchra supernorum civium sodalitas merito pudicitiae praedicatur, debitis attollenda est praeconiis, quae inter caeteras virtutum infulas summi principatus sceptra et regnandi [Col. 0107D] monarchiam gubernare dignoscitur. Siquidem ut humanis faucibus et mortalium palato omne quidquid jucundum ac delectabile illatum sentitur mellitae dulcedinis gustum admodum incomparabiliter praecellit, ita divina Majestas (quod tamen cum pace et reverentia sanctorum loquar quondam jugalitatis nexibus foederatorum) omnibus generalium virtutum gradibus, quae in catalogo charismatum enumerantur, speciale virginitatis privilegium praeposuit. Cujus rei satis evidens indicium constat, dum a summo coelorum fastigio veneranda Dei proles descendens, ovem erraneam redemptura, et drachmam perditam quaesitura, alvum incontaminatae virginali puerperio praeditae, sine periculo perpetuae puritatis et dispendio castitatis intraret Ob hoc etiam reor quod sacer [Col. 0108A] dominici pectoris accubitor, et quartus paradisi gurges, qui potissimum septenas Ecclesias Asiae inexhaustis dogmatum imbribus irrigavit, specialem divinae dilectionis praerogativam ac privatam amoris munificentiam ante caetera apostolorum praeconia promeruerit. Quia Christo, qui est cupidus castitatis amator et zelotypus sanctimoniae informator, grata virginitatis libamina oblaturus, spontanea devotione litarat. Quamobrem verax medicus dum vulnera facinorum et cicatrices criminum considerans, quibus animae aegrotorum crudeli strage sternebantur, saluberrimum componeret malagma, fibrisque virulento spiritualis nequitiae poculo lethaliter infectis coelestis medicinae antidotum vitaliter propinaret, ac verticem gabuli scandens sexta Sabbati, hoc est Parasceve, [Col. 0108B] pateretur, maternae memor venerantiae, discipulo inter discrimina perfidorum militum eventus rerum praestolanti genetricem pie praecepit tuendam, ut non inconvenienter carmine rhythmico dici queat:

Christus passus patibulo:
Atque laeti latibulo,
Virginem Virgo Virgini
Commendabat tutamini.
Is postmodum labentibus temporum lustris a Domitiano, qui per idem tempus sceptris imperialibus fretus, saeva tormentorum supplicia orthodoxae fidei cultoribus irrogabat, extorris in Pathmo relegatus septies vicena et quater [Bodl., vic. atque ter] dena virginum millia dulcisonis melodiae concentibus canticum rude canentia, raptus in oramate exstaseos auscultare et castis obtutibus contemplati meruit, de [Col. 0108C] quibus dictum est: Virgines enim sunt et sequuntur Agnum quocunque ierit. Caeteri fideles audituri. Ista sancti [Bodl., Isti sancta] modulaturi sunt carmina et cum Agno pariter per angustam aethralis regni gloriam gradituri.

VIII. Nec tamen virginalem pudicitiae gloriam immensis laudibus accumulantes, et ad exemplum rigidae conversationis et ardui formam propositi animos militantium Christo instigantes, immaculata matrimonii contubernia, et legitimum legalis thori connubium (sicut schismaticorum deliramenta garriunt) spernendum ducimus. Quod absit a catholica Ecclesiarum fide, praesertim cum pro certo noverimus priscis temporibus patriarchas divinae, sanctionis [Col. 0108D] praecepta conjugii foedera servantes, supernae gratos Majestati exstitisse, et sacrosancti Spiritus charismate refertos futurae Incarnationis cunabula propheticis praesagiorum vocibus vaticinasse, ut est illud: Non auferetur sceptrum de Juda, et dux de femoribus ejus, donec veniat qui mittendus est et ipse erit exspectatio gentium; et reliqua, quod millena testimoniorum congerie liquido probari et experiri potest. Sed etiam furvo facessante Veteris Instrumenti umbraculo et clare [Bodl., clara] coruscante Evangelii gratia, tantum inter virginitatis flores et jugalitatis mores distare dicimus, quantum distat oriens ab occasu. Unde quidam catholicorum floridam virginitatis gloriam explanans de jugalitatis stirpibus oriundam, sub figura tropi, ita eleganter exorsus: [Col. 0109A] Lego, inquit, de terra aurum, de spina rosam, de concha margaritam.

IX. Non enim splendida meri argenti species turpiter deformatur, quamvis obryzum rutilantis auri metallum praeferatur; neque marmoris candidi venustas detrimentum decoris patitur, cum formosior rubentis gemmae pulchritudo praedicetur, aut lanea filorum stamina ex glomere et panniculis revoluta negligenter vilescunt, etiam si bombycinum purpurae peplum et serica imperatorum trabea potius fulgescat. Nunquid mala punica cittis granisque rubentibus referta et simplo librorum tegmine contecta contemptibilem naturae calumniam perpeti putantur, licet mellifluos palmetis dactylos et mulsum nectaris Nicolaum longe incomparabiliter praestare credamus? [Col. 0109B] Nequaquam scabrae incudis commoditas seu rigida tundentis mallei durities vel rubiginosae forcipis ac forficis tenacitas spreta despicitur, quanquam balteus bullifer et diadema regni ac diversa ornamentorum gloria ex iisdem praefatis ferri instrumentis confecta et fabricata praeferatur. Neque teres lunaris globi circulus jacturam propriae pulchritudinis patitur, licet luculentus limpidissimi solis splendor triquadram mundi rotam clarius illustrare credatur. Nunquid profundum putei laticem, aut gelidam cisternae lympham, quam anthlia, hoc est, tota [Bodl., rota] hauritoria exantlamus, parvi pendenda putamus, quamvis reciproca purissimi fontis redundantia praecellere, et perpes aquaeductuum decursus crebris ac celsis arcuum fornicibus in edito sublimatus tubo [Col. 0109C] cataractisque vorantibus praestare videantur? Non enim furva voracis mergulae factura confunditur, et atra corporis creatura contemnitur, licet versicolor pavonis gloria tereti circulorum rotunditate praecellat, cujus pennae pulchritudo nunc crocea qualitate flavescit, aut purpurea venustate rubescit, nunc glauco coloris virore fulgescit, aut flava auri specie splendescit. Cujus decoris dignitas haud frustra virginali formulae comparata reliqua mundi crepundia contemnit, et phalerata saeculi ornamenta parvi pendit. Siquidem beatus Augustinus, in libro Civitatis Dei, quod pulpa pavonis imputribilis naturae sit experimentis se comprobasse testatur. Nam [Bodl., Num] arborum silvestrium natura, foliorumque infecunda [Col. 0109D] viriditas, aut succulentus herbarum terrestrium cauliculus contemnitur, cum purpurei et rubicundi flores ex ipsis lignorum ramusculis exorti, seu vernantis prati olusculis progeniti, pulchrius rubescant et sua vi odoris fragrantia dulcius redoleant, cum constet ex floribus secutura fructuum emolumenta exuberante reditu et multiplici questu mirabiliter maturescere, frondentia vero surculorum folia et spissos palmitum pampinos, cessante librorum succo, miserabiliter marcescere, et torrido adventante autumni fervore in modum densissimae stragis catervatim cadere? Non, inquam, ita laudandae virginitatis sublimitas quasi praecelsa pharus in edito rupis promontorio posita splendescit, ut arcta conjugii [Bodl., castitatis] continentia, qui secundus est [Col. 0110A] gradus, omnino inferius spreta vilescat, seu legitimae jugalitatis fecunditas ob liberorum posteritatem sumpta notabiliter squalescat; nec in comparatione hujuscemodi bonum dehonestari video, sed quod melius est propensius laudari censeo.

X. Et tamen plerumque (proh dolor!) immutatis ordinibus, versa vice contingere solet ut inferioris vitae gradus usquequaque paulatim proficiens, superiorem tepide torpentem praeoccupet, et acerrimae stimulo compunctionis instigatus, dudum superiorem voti compos victorem anticipet, et qui existimabatur praeteritae conversationis negligentia posterior, deinceps divinae charitatis flamma succensus existat anterior, evangelicae reminiscens sententiae: Cui multum dimittitur, multum diligit, et qui contempta mundi [Col. 0110B] blandimenta velut quisquiliarum peripsema respuens ac carnalis luxus lenocinia refutans, in sancto proposito successor exstiterat, sumpto viriliter castae conversationis tirocinio, horrendum gehennae tartarum contremiscens, et aeternae vitae desiderio flagrans, gratuita Christi gratia fretus, cum sudoris industria efficitur antecessor, quod illis duntaxat in utroque sexu lacrymosis luctuum singultibus lugubriter lamentandum et cum profundo praecordiorum suspirio querulosis questibus flebiliter ingemiscendum autumo. Qui, tumido elationis supercilio inflati, de sola carnis integritate gloriantur, dum illi de periculoso saeculi naufragio et grassante dirae tempestatis turbine, velut inter Scyllam Siciliae et baratrum voraginis navigantes ad portum coenobialis vitae festinantes, [Col. 0110C] licet aliquantulum quassatis cymbae compagibus, Christo gubernante, feliciter pervenerunt. Isti vero, cum integris animae ratibus et salva incontaminati corporis lintre, sine discrimine scopulorum sanctae conversationis habitum petentes, tanto minus lamentorum fletibus incumbere gestiunt et lacrymarum imbribus vultum rigare contendunt, quanto se nullis naevorum maculis deformatos, nullo saecularis scoriae atramento foedatos fuisse confidunt. Illi eo magis roscidis oculorum fontibus et palpebris stillantibus moestam faciem humectare jugiter non desinunt, quo se quaedam vetita et legis austeritate interdicta ex mundi consortio illicite perpetrasse meminerunt; isti vero quod se caelibes, castos, et ab omni spurcitiae sentina funditus immunes, arbitrentur, [Col. 0110D] fiducia virginitatis inflati, arroganter intumescunt, et nequaquam crudelissimam superbiae balenam caeterarum virtutum devoratricem humilitatis circilo declinant

XI. Nam in conflictu octo principalium vitiorum, licet ultima ponatur, tamen, quasi atrox regina, tyrannicae potestatis imperium et dominandi monarchiam prae caeteris sibi usurpare dignoscitur, quia sine ancipiti ambiguitatis scrupulo veraciter credendum est quod prius Lucifer, parasitorum sodalibus vallatus et apostatarum satellitibus glomeratus, in profundum superbiae baratrum et tetrum elationis tumidae tartarum cassabundus corruisset, quam protoplastus recentis paradisi colonus et totius terrestris creaturae, [Col. 0111A] quam teres vertigo coeli in modum rotantis fundibali circumgyrat, rudis possessor buccis ambronibus et labris lurconibus vetitam degustans alimoniam, in gastrimargiae voraginem crudeliter cecidisset; quod si angelica supernorum civium celsitudo, elationis tantum supercilio turgescens, beato caeterorum contubernio et deificae contemplationis participio privabatur, quanto magis gracillima mortalium fragilitas, si de propriis meritorum emolumentis ut inflata vesica intumuerit, et de virginali castimonia decerpere quasi speciali sanctimonia rumusculos gingivis coeperit, a coelestis sponsi triclinio infeliciter fraudabitur? Idcirco virginibus Christi et tirunculis Ecclesiae contra horrendam superbiae bestiam simulque contra has virulentorum septenas vitiorum [Col. 0111B] belluas, quae rabidis molaribus et venenosis gingivis, inermes quosque ac virginitatis lorica spoliatos pudicitiaeque parma exutos atrociter discerpere nituntur, lacertosis viribus dimicandum est, et quasi adversus ferocissimas barbarorum legiones, quae manipulatim tironum Christi testudinem strofosae fraudis balista quatere non cessant, spiritualis armaturae spiculis et ferratis virtutum venabulis naviter certandum [Bodl., certandum est], ac nullatenus timidorum more militum horrorem belli et classicae salpitae [Bodl., salpistae] muliebriter metuentium, saevissimis hostibus scapularum terga pro scutorum umbonibus segniter praebeamus. Quin potius coenobialis militiae pugiles frontem vexillo crucis armatam audacter aemulorum agminibus offerentes, et armorum instrumenta bellica, [Col. 0111C] quae pugnator egregius enumerat, hoc est, divini macheram verbi et loricam fidei inextricabilem, cum tuta pelta protecti contra spiritualium nequitiarum mille nocendi artes pertinaciter portantes, a Christo remuneratore nostro debitum victoriae triumphum percepturi, in supernis sedibus et coelesti gloria gratulabundi feliciter tunc tripudiabimus, si nunc adversus principatus Leviathan et potestates tenebrarum mundique rectores, ceu bellatores dominici pertinaciter pertinacibus repugnantes, in fronte duelli fortiter dimicemus.

XII. Primitus, ut dixi, principalium bis quaternos vitiorum duces, quibus Cerethi criminum et Pelethi facinorum cum horrendo belli apparatu mancipantur, divino freti suffragio, vincere laboremus, qui [Col. 0111D] contra tironum Christi catervas et bellicosas virginum cohortes truculentis inimicorum exercitibus cum innumera stropharum phalarica et densis deceptionum telis infatigabiliter certare non cessant, quamvis saepe, patrocinium Christo praestante suorumque phalanges militum cum praedestinatae palma victoriae cohortante, turpiter terga fugacia vertant. Sed, proh dolor! non est tuta indeptae pacis prosperitas, neque acquisitorum secura triumphorum felicitas, aut inflexibile et diuturnum fallentis fortunae tropaeum. Nam hostes qui putabantur usque ad internecionem suprema strage truciter obtruncati, et optatis eventuum successibus feliciter superati, denuo versa vice, victores ad importunum praelium provocant, arma [Col. 0112A] cruenta capessunt, bellum horrendum instaurant, rediviva certamina voti compotibus instruunt. Quamobrem primo importunus gastrimargiae draco, qui pestiferum praevaricationis virus rudibus florulentae telluris colonis de venenosa fauce lethaliter evomuit, frugalitatis abstinentia explodatur; ad extremum vero truculentus superbiae natrix, qui beatam coeli familiam et almae civitatis municipes lugubriter conturbavit, de latebrosis animae nostrae recessibus et clandestinis praecordiorum latibulis eliminatus, procul divino terrore traditur [Bodl., trudatur]. Quemadmodum Hebraeorum phalanx duodecies quinquagenis expeditionum millibus, et peditum turmis procedens, avido Pharaonis exercitu Rubri maris gurgitibus submerso, et profundis pelagi flustris suffocato, per [Col. 0112B] quem gastrimargia figuratur, septem gentes Chananaeorum, quae septenos vitiorum cuneos typice obumbrant, crebra internecionis strage ambronis orci faucibus tradidit, terramque repromissionis, quandiu Decalogi sanctionibus non refragabatur, duodecim tribubus, sorte territorii dirempta, feliciter incoluit, sicque paternae generationis prosapia per atavos et tritavos futurae posteritatis nepotibus et pronepotibus legitimae haereditatis jure perpetuo possidendam dereliquit.

XIII. Ast vero si vestrae sagacitatis pervigil sollicitudo solerter nosse desiderat quantae legionum turmae praedictis spiritualium nequitiarum ducibus et tetris tenebrarum principibus famulentur, quot tyrannici militonum commanipulares humanae naturae [Col. 0112C] nocituri subsequantur, quot sceleratorum satellites ad impugnandam nostrorum aciem conspirati et fidei propugnacula subruenda manipulatim conglomerent; et quomodo ejusdem nefandae militiae tam calones, et clientes cum lixarum coetibus ad inferiorem gradum pertinentes, quam satrapae et proceres flagitiosum sibi eorumdem spirituum tribunatum vindicantes, certis vocabulorum proprietatibus nominatim nuncupentur, qui profanos Allophylorum exercitus in centuriis et millibus adversum Israelitas in vertice montis Gelboae conglobatos instanter hortantur ad bellum, id est, invisorum horrenda vitiorum agmina, quae contra catholicam Ecclesiae parochiam, cum ducibus sibi praelatis, gregatim ingruere moliuntur, venenatisque piaculorum spiculis, et dira [Col. 0112D] facinorum framea, non solum segnes sauciant, verum emeritos Christi milites interdum virulento castitatis vulnere lethaliter [Bodl., et lethali toxa] prosternunt, ut non immerito intellectualis David, quid [Bodl., qui] est flos virgulti de radice Jesse descendens, populis Ecclesiae vitiorum strage catervatim cadentibus, carmen funebre et canticum lamentabile, quod epithrenion, et epitaphion vocatur, compatientis affectu lugubriter componat; haec inquam, si vestra curiosae sollicitudinis solertia plenius animadverti maluerit, non modo X collationes Patrum a Cassiano Massiliensis parochiae archimandrita peculiariter dictandi facundia praedito digestae patenter propalabunt, verum etiam Gregorius sedis apostolicae [Col. 0113A] praesul, a quo rudimenta fidei et baptismi sacramenta suscepimus, in libris Moralium XXX per allegoriam luce clarius elimavit. Sed nos de flagitiosis VIII vitiorum radicibus, unde reliquorum perniciosa facinorum fruteta velut spissa virgultorum vimina lentis frondibus succrescunt, ea potissimum causa disceptare et disputare coegit, quod nonnulli, edito virginitatis fastigio sublimati, et publicae [Bodl., pudicae] conversationis arcibus exaltati, secundum castitatis gradum, ac si contemptibilem sibique longe disparem arbitrantes, caeterorum praeconia se incomparabiliter transcendere confidunt, illud quodammodo oblitterantes et post tergum ponentes: Omnis qui se exaltat humiliabitur, et qui se humiliat exaltabitur. Si enim nobis incontaminata Mariae virginitas [Col. 0113B] incarnatum Dei Verbum coelesti puerperio peperit, tamen, emenso unius heddomadis curriculo, Anna filia Phanuel prophetissa eumdem Redemptorem sacrosancti Spiritus praesagio vaticinabatur. Et ideo uterque gradus in divinae nativitatis exordio virginibus et viduis consecratus clarescit, quatenus centenae frugis copia ubertim locupletatus nequaquam sexagenis manipulorum fasciculis ditatum jactanter parvi pendere praesumat, ne occasio corporeae virginitatis vulnus in mente gignat elationis, aut remedium sospitatis fomitem nutriat perditionis. Deflenda namque est calamitas, si alma humilitatis materia, qua reliquarum incrementa virtutum salubriter conservantur, sanctae virginitati retinaculum superbiae aut tendiculum [Bodl., retiaculum . . . tenticulum] [Col. 0113C] elationis connectat, et si theriaca vel antidota quae lethiferum virus auferre solent, immutatis ordinibus, detrimenta salutis existant.

XIV. E contrario autem nonnulli beatae vitae aemulatores, qui ab ipso nascentis infantiae rudimento in summo virginitatis proposito infatigabiliter perseverare non desistunt, et sine aliquo puritatis offendiculo indisrupta pudicitiae repagula fine tenus feliciter servare contendunt, et tamen ita divinae dilectionis stimulo compunguntur, et scintillante superni ardoris facula inflammantur, ut quotidie de mundi calamitate translati e corporis ergastulo emigrare inhianter gestiant, et ad coelestem paradisi patriam se quantocius properare frugalitatis parcimonia prodant. Dum furtivis psalmodiae cantibus et falsis lacrymarum [Col. 0113D] fontibus ardens mentis desiderium dissimulare nequeant, ac per crebra compunctionis suspiria imis praecordiorum ilibus prolata graviter ingemiscant. Sicque theoricae vitae oblectamento suaviter satiantur, et nectareo contemplativae dulcedinis edulio saginantur, ut nullus in practicae conversationis studio, quam actualem vocitamus, etiam commissa fletibus diluens normam vitae aequiparare valeat. His igitur talibus, qui in [Bodl. om. in] hujuscemodi virtutum supplemento et morum sanctitate virginitatis gloriam accumulare noscuntur, cedit omnis continentium eminens magnitudo, cedit omnis conjugatorum sublimis celsitudo.

XV. Quamobrem nullus hanc solam puritatis prae [Col. 0114A] rogativam sine caeterarum adjumento virtutum sufficere sibi ad capessendam plene perfectionem confidat, et quasi hac tantum servata absque reliquorum conflictu vitiorum feriatus et securus existat. Quinimo ne singularis generosae virginitatis nobilitas etiam minus compta vilescat, residuo praeceptorum legalium suffragio fulciatur, et multimoda mandatorum varietate decenter decoretur; ut juxta Psalmographi sententiam quasi regina a dextris divinae Majestatis in vestitu deaurato radians, et circumamicta meritorum varietate resplendens, supernis comitata cohortibus jugiter assistere et inseparabili angelicae sodalitatis collegio perfrui feliciter mereatur. Alioquin incompta virginitatis industria sine reliquarum adminiculo virtutum non opulenta ecclesiasticae [Col. 0114B] segetis ubertate cum centenis meritorum manipulis ditabitur, sed infructuosa et infecunda sterilitate marcescens cum fatuis virginibus exstinctas lampadas gestantibus multabitur. Siquidem cortinarum sive stragularum textura, nisi panniculae purpureis, imo diversis colorum varietatibus fucatae inter densa filorum stamina ultro citroque decurrant, et arte plumaria omne textrinum opus diversis imaginum toraciclis perornent, sed uniformi coloris fuco sigillatim confecta fuerit, liquet profecto quod nec oculorum obtutibus jucunda, nec ornamentorum pulcherrimae venustati formosa videbitur. Nam et cortinae veteris delubri non simplici et singulari tincturae genere splenduisse leguntur, sed ex auro, hyacintho, purpura, bis tincto cocco, sive vermiculo [Col. 0114C] cum bysso retorto, dispari murice fulsisse describuntur. Sed quid de fucorum muricibus subtiliter comminiscimur? en ipsius auri obryza lamina, quod caetera argenti et electri stannique metalla praecellit, sine topacio et carbunculo, et rubicunda gemmarum gloria vel succini dracontia quodammodo vilescere videbitur. Has vero distinctas colorum varietates, et metallorum species pro augendis et amplificandis pudicitiae meritis assumptas per allegoriae regulam rimamini, et mysticis Patrum explanationibus per typicum tropologiae scrutinium scrutamini.

XVI. Igitur vera et non frivola delicatae virginitatis gloria, vera et non falsa humilitatis cautela tutetur, et quasi tenerrima nobilis infantiae lascivia duro disciplinae paedagogio refrenetur, quia incassum de [Col. 0114D] sola pudicitia mens extollitur, quae et [Bodl. om. et] elationis jaculo vulneratur, et frustra spiritus de integritatis gratia gratatur [Bodl., gratulatur], si tumentis arrogantiae spiculo sauciatur. Denique plerumque, ut experti sumus, castitatis conscientia elationis pulsatur , et unde se adeptae sanctitatis merito praestantiorem caeteris in Ecclesia fidelibus opinatur, inde debito recompensationis emolumento fraudabitur, et laboriosi certaminis palma privabitur. Non enim omnes bis quinas virginum catervas coelestis sponsi thalamo recipiendas et pari tripudio in coelesti gloria gratulabundas evangelicus sermo spopondit, sed illas tantum quae, coruscis pudicitiae lampadibus et lychnis oleo castimoniae conflagrantibus [Col. 0115A] sponsalia servantes decreta, superno repedanti sponso feliciter occurrere merebuntur. Qua de re operae pretium videtur ut prius nequitiae gramina et elationis fruteta funditus evellantur, et uberrima arboris maliferae plantaria florenti fronde fecundentur. Quatenus, exstirpatis vitiorum fomitibus et erutis passionum radicibus, fructiferos virtutum surculos pastinare Christo plantante possimus. Ergo nequaquam carnalis integritas comprobatur, nisi consors spiritualis castimonia comitetur. Unde Vas electionis: Ut sit, inquit, sancta corpore et spiritu. En apostolicis manifestatur vocibus quod sola carnalis pudicitiae immunitas coelestis regni claustra reserare nequeat, et solitaria nequaquam paradisi valvam recludere valeat, quem cherubin romphaea [Col. 0115B] versatili et flammifera conclusisse recapitulatio Geneseos originaliter declarat, nisi utrinque duplex sanctimonia concorditer candescat. Unde idem, Macero, inquit, corpus meum, et in servitutem redigo, videlicet ne caro contra spiritum tyrannica potestate contumaciter insolescat, et, protervo libertatis fastu intumescens, legitimae servitutis jugo subdere colla contemnat. Ergo pura incontaminatae virginitatis perseverantia Deo mancipatur indefessa cogitationis instantia, et e diverso effrenatae jugalitatis libertas efficitur securae immunitatis captiva paupertas.

XVII. Hanc bipartitam vitae qualitatem hoc modo egregius praedicator dirimit: Divisa est, inquit, mulier et virgo: innupla cogitat quae sunt Domini, quomodo placeat Deo; nam quae nupta est cogitat quae [Col. 0115C] sunt mundi, ut placeat viro. Revera grande constat intervallum et larga spatiosae intercapedinis differentia, inter divinae dilectionis munificentiam et infimi amoris diligentiam: una se angelicae castitatis comitem fore gratulatur, altera se maritalis lasciviae fomitem laetatur. Ista collum lunulis et lacertos dextralibus ornari ac gemmiferis digitorum annulis comi concupiscit; illa pulcherrimo fulgentis pudicitiae cultu splendescere, et auratis virtutum monilibus rutilare, simulque candidis meritorum margaritis decorari, desiderat. Ista tortis cincinnorum crinibus calamistro crispantibus delicate componi et rubro coloris stibio genas ac mandibulas suatim fucare satagit; illa inculta criniculorum caesarie et negligenter squalente capillatura cum palma virginitatis coronam [Col. 0115D] gloriae in capite proferet. Ista stolidis ornamentorum pompis infruticans, ad instar illius mulieris aureo calice prostibuli poculum letiferum propinantis, quam Apocalypsis super bestiam sedisse describit, composita, pulchrum pariter et perniciosum cernentibus spectaculum praestat; illa castae conversationis documenta et supernorum civium exempla aemulari cupientibus monstrare non cessat.

XVIII. Igitur futura angelicae vitae celsitudo ab illaesae virginitatis sectatoribus ac sectatricibus jucundum Deo in vase fictili thesaurum gestantibus jam quodammodo violenter anticipatur, licet ultroneis affectibus sponte praeoccupetur, quia Regnum coelorum vim patitur et violenti rapiunt illud. Liquet [Col. 0116A] nempe quod arctissima sit violentia et difficillima rerum conditio, ut homo quem materna fecunditas genuina nativitatis matrice in mundum edidit, spretis naturae legibus, individuus angelicae castitatis comes existere cogatur, et antequam suprema resurrectionis gloria horrendae mortis imperium in tetra tartara trudat, et incorruptibile [Bodl., corruptibile] hoc induat incorruptionem, mirum in modum terreni caelibes superni coelites fieri compelluntur; unde Dominus noster factiosam pharisaicae tentationis calumniam verae responsionis argumento confutans explodit: In resurrectione, inquiens, non nubent neque nubentur, sed erunt sicut angeli in coelo. O praeclara virginitatis gratia, quae velut rosa senticosis exorta surculis purpureo flore rubescit, et nunquam defectu [Col. 0116B] dirae mortalitatis marcescit, et licet moribundae carnis fessa fragilitas fatiscat, et propinquante fati termino cernua curvaque vetustate senescat, haec sola in modum jucundae pubertatis usquequaque virescit et jugiter adolescit! De virginibus, inquit Apostolus, praeceptum Domini non habeo, ut potioris sit meriti munus quod libero spontaneae voluntatis arbitrio offertur, quam quod violenti praecepti rigido imperio complendum jubetur. Olim cum triquadra mundi latitudo nondum fecundae sobolis prosapia repleretur, divina taliter sanxerunt edicta: Crescite et multiplicamini et replete terram. Nunc vero ejusdem regis decreta pro temporum qualitate mutantur, et aliter legem promulgare putatur [Bodl., putantur]: Qui potest capere, inquit, capiat. Haec quidem [Col. 0116C] humanae fragilitatis praescius, non rigido praecepti stimulo, sed clementi suggestionis consilio suadere videtur, ut singuli quique, libero voluntatis examini dediti et electionis arbitrio praediti, facultatem virium experiri queant, qualitatemque propriae virtutis indagantes, longanimem patientiae laborem tolerare studeant; cujus muneris beata possessio cum propriae virtutis industria specialiter a Christo importunis precibus impetratur, ipso attestante: Non omnes capiunt verbum istud, sed quibus datum est. Ergo cum divina indulgentia concordat humana diligentia; et in id quod fideli prece instanter poscimus, congruis quoque operum effectibus concurramus. Deinceps a vero agonotheta cursum certaminis contemplante fidenter patientiae palmam [Col. 0116D] praestolante [Bodl., praestolantes], quam procul dubio finito agonis tempore tunc percipere merebitur, qui nunc pro virginitate servanda nequaquam lassescere videbitur, ut, devictis aemulorum hostibus, dulcem melodiam hymnista modulaturus proclamet et apostolicae jubilationis tripudio carmen triumphale gratulabundus decantet: Bonum certamen certavi, cursum consummavi, fidem servavi. De caetero, reposita est corona justitiae, quam reddet mihi Dominus in illa die justus judex.

XIX. Porro tripartitam humani generis distantiam orthodoxae fidei cultricem catholica recipit Ecclesia, sicut in quodam volumine angelica relatione refertur, quomodo virginitas, castitas, jugalitas tripartitis [Col. 0117A] gradibus separatim differant, quae sicut trifaria disparis vitae qualitate singillatim sequestrantur, ita discretis meritorum ordinibus tripliciter dirimuntur, Angelo hoc modo alternatim distinguente: Ut sit virginitas aurum, castitas argentum, jugalitas aeramentum. Ut sit virginitas divitiae, castitas mediocritas, jugalitas paupertas. Ut sit virginitas pax, castitas redemptio, jugalitas captivitas. Ut sit virginitas sol, castitas luna, jugalitas tenebrae. Ut sit virginitas dies, castitas aurora, jugalitas nox. Ut sit virginitas regina, castitas domina, jugalitas ancilla. Ut sit virginitas patria, castitas portus, jugalitas pelagus. Ut sit virginitas homo, castitas semivivus, jugalitas corpus. Ut sit virginitas purpura, castitas rediviva, jugalitas lana. Omnia haec non sunt extra palatium regis, sed aliter [Col. 0117B] sedet in carruca praefecturae dignitas, aliter mulionum vilitas, aliter qui pedibus continet mulas, et tamen sub uno imperatore militare noscuntur, etc. Cujus differentiae argumento conjici et colligi datur, quod virginitas sit quae ab omni spurcitia carnali illibata spontaneo caelibatus affectu pudica perseverat; castitas vero, quae pactis sponsalibus sortita matrimonii commercia regni coelestis causa contempsit, jugalitas quae ad propagandum posteritatis sobolem, et liberorum procreandorum gratia licitis connubii nexibus nodatur. His igitur tribus graduum ordinibus, quibus credentium multitudo in catholica florens Ecclesia discernitur, evangelicum paradigma centesimum sexagesimum et tricesimum fructum juxta meritorum mercimoniam spopondit, licet quidam [Col. 0117C] centesimi fructus manipulos evangelicis novalibus ubertim pullulantes et granigera spicarum glumula germinantes martyribus sacrum pro Christianae confessionis titulo cruorem ritu rivi rorantis deputare soleant. Sed ne fortem [Bodl., forte] propriae disputationis verbosa garrulitas aut garrula verbositas firmo Scripturarum fulcimento carens a quolibet criminetur, purpureos pudicitiae flores ex sacrorum voluminum prato decerpens pulcherrimam virginitatis coronam Christo favente contexere nitar.

XX. Elias vates, virginitatis gratia decoratus et spiritu afflatus prophetico, coeli claustra et nimborum obstacula precibus patefecit, geminosque militum pentecontarcos coelestis foci fulmine flagrantes, [Col. 0117D] et supernis arsuros incendiis crudeli flamma combustos, extorruit, qui et deinceps, ut poeta heroico hexametro refert,

Aurea flammigeris evectus in astra quadrigis
Sidereum penetravit iter, curruque corusco;
et infra humani metam non contigit aevi sublatus in coelum, in quadam secreti climatis regione diuturna membrorum vegetatione vitaliter degens, hactenus generali mortis debito caruisse dignoscitur, quam cuncti violentis naturae legibus addicti et primae praevaricationis nexibus astricti, quasi inevitabile vectigal et fiscale tributum pendere coguntur.

Elisaeus vero, ejusdem Eliae duplo ditatus spiritu et gemina praeditus gratia, in cujus exortu aurea quadrupes in Galgalis bombosae vocis mugitum reboasse [Col. 0118A] describitur, significans idololatriae lapsum et simulacrorum caeremonias explodendas, nonne propter pudicitiae virginalis infulam magistri fretus melote inormem Jordanis gurgitem diremit, puberes cum ganniturae ludibrio vati insultantes rabidis ursinae ferocitatis rictibus tradidit, cadaveri gelidae mortis faucibus suffocato, etiam ipse letho sopitus vitalem reddidit spiritum?

En sanctus Jeremias ad exemplum virginalis materiae in propatulo nobis occurrit, qui antequam maternis ederetur partubus, beata praedestinatione Domino dicatur et ab ipsa rudi cunabulorum teneritudine virginitati consecratur, de quo divina promulgat sententia: Antequam procederes de vulva, sanctificavi te, pulchro videlicet virginitatis praesagio, is, [Col. 0118B] inquam, quantum propheticae dignitatis gratia enituerit, fulserit, floruerit, quis urbana verborum facundia fretus enarrare sufficiat?

XXI. Daniel vero praesago nominis vocabulo judicium Dei, ob indaganda secretorum arcana, ab archangelo saepe vir desideriorum vocitatus, usque supremam fugacis vitae clausulam gratissimum spontaneae virginitatis munus velut fragrantis incensi thimiama parti [Bodl., thymiama patri] spirituum ultroneus obtulisse memoratur. Is denique, nondum clangente evangelica buccina Qui potest capere capiat, immunis tamen ab omni spurcitia carnali et securus ab illecebrarum culludio pudicissimus exstitisse liquido declaratur; cui pro vicissitudine castitatis repensanda prae caeteris mortalibus abdita patescunt [Col. 0118C] et mysticis sacramentorum operculis clausa coelitus reserantur. Quis enim prophetarum ventura vaticinantium, quorum mentes gratuita sacrosancti Flatus gratia inspirans praesagis virtutum muneribus affluenter fecundabat, uberius et manifestius de divina Incarnatione oraculorum seriem texuisse dignoscitur; decies [Bodl., septies] namque septenis annorum hebdomadibus quo supputationis laterculo numero CCCCXC anni calculantur, salvatrix superni ducis nativitas praefiguratur. Quique statuam, quaterno metallorum genere fabrefactam, totidem regnorum saecula signantem, angulari duorum Testamentorum lapide de collis cacumine, sine viri vola [Bodl., volo], hoc est, maritali complexu, absciso [Col. 0118D] minutatim ac membratim exponit percussam. Arborem quoque spissis virgultorum ramusculis pullulantem, et fructiferis stipitum viminibus florentem, cujus immensae proceritatis celsitudo polo tenus in altum porrecta subrigitur, congrua interpretationis conjectura explanat, quae sub cono sublimi verticis pennigeras volucrum turmas praepeti volatu nimborum obstacula penetrantes, simulque multimodas ferarum naturas quadripedante cursu per orbem lustrantes, sumptuosa pabulorum alimonia ubertim pascebat, donec coelesti numine nutabunda crudeliter corrueret, et supernae potestatis instrumento lugubriter succisa procumberet, ac per septem [Bodl., octo] annorum circulos luxuriante foliorum viriditate et maliferis surculorum frondibus fraudaretur, [Col. 0119A] prophetica relatione digessit; nec non terrificos palmae coelestis articulos flexis litterarum apicibus in quadrata parietis pagina charaxatis, tyrannici potentatus ruinam et regalis monarchiae discrimen portendentes, sub trina verborum significatione, hoc est, Mene, Techel, Phares, quod interpretatum dicitur, numeravit, pensavit, divisit, sagaciter exposuisse memoratur.

Ea tempestate etiam tres pueri, avita Hebraeorum stirpe progeniti, et in transmigratione Babyloniae ad Chaldaeos abducti, nequaquam carnalis copulae voluptatibus operam dedisse leguntur, sed in arcto spontaneae virginitatis proposito permansisse memorantur, quamvis importuna Judaeorum garrulitas frivola falsitatis deliramenta confingat, asserens nequaquam eosdem puberes, aut praefatum collegam externae [Col. 0119B] peregrinationis participem, ultroneos castitatis caelibes, sed invitos spadones exstitisse, qui secundo eunuchorum gradui evangelica veritatis astipulatione deputatur. Hi denique in tantum paternae traditionis regulam et divinae sanctionis censuram servasse describuntur, ut etiam ad obtinendam integritatis et continentiae gloriam, opulentas regalium ferculorum delicias et principalis alimoniae pulmentum in tenerrima pubertate contempserint; vilibus tantum leguminibus vitam sustentare contenti, lascivam juventutis petulantiam refrenarunt. Quamobrem enorme Chaldaici regnatoris simulacrum, quod Colossi sublimitatem centenis ac septenis pedibus in alto porrectam bis tricena cubitorum proceritate vincebat, licet horrendus salpicum clangor increpuerit, [Col. 0119C] et musica sambucorum harmonia persultans insonuerit, simulque flammivoma camini incendia naptarum fomite sarmentorumque nutrimine succensa terribiliter torruerint, flexis poplitibus suspicere refragabantur, et pro inflexibili rigidae mentis constantia, angelico fulti suffragio, ambustas malleoli machinas crepitantesque clibani globos fide invicta vicerunt.

XXII. Sed quid in veteribus viris, quibus priscae legis licentia nuptiales thalamorum copulas pro nepotum prosapia et posterorum progenie propaganda clementer indulsit, thesaurum virginitatis ex amussi inquirentes, velut apes de diversis pratorum floribus flaventium favorum machinas tenaci glutine sarcientes, [Col. 0119D] morarum vincula nectimus et otia temporum terimus? Cum etiam in rudibus et neotericis catholicae fidei sectatoribus, postquam latebrosa prioris Instrumenti latibula funditus evanuerunt, et limpida sequentis Testamenti luminaria per gratiam evangelicae praedicationis crassae noctis caliginem illustrantia in triquadro terrarum ambitu diffusius spargerentur, innumera beatae virginitatis exempla adfatim exuberent et ubertim subpeditent, e quibus haec paucula, quae ad memoriam venerant, carptim et cursim congessimus, quo facilius cunctis votivum integritatis munus mercantibus in propatulo patenter clarescat, quibus auctoribus edita pudicitiae proceritas, velut praestantissimus omnium virtutum pharus, seu quadrati rotundus obolisci globus, ad tantum perfectionis [Col. 0120A] fastigium et divinae contemplationis culmen in altum surrexit, ut merito sextum evangelicae beatitudinis gradum consequi credatur, de quo evangelista tropicus florentis paradisi latex, quem Ezechiel vultu declarat humano, ita congruenter astipulatur: Beati mundo corde, quoniam ipsi Deum videbunt. O quam limpida virginalis pudicitiae pupilla coruscat! O quam splendida piae castitatis acies illustrat, quas nec carnalis caligo illecebrae obtundit, nec spineae obscenitatis glaucoma suffundit, quo plerumque (heu dolendum dictum! [Bodl., dictu!]) etiam perfectorum palpebrae graviter grossescunt, et qui putabantur pudicitia praediti, dum saepe humanum fallitur judicium, quasi scotomaticorum lumina tetris tenebris obturantur. De qua fetida impuritatis sentina animarum liburnicas [Col. 0120B] lugubriter submergente veraciter immunes fore creduntur qui gloriosa non fictae puritatis palma perfecte potiuntur, et dum caterva castae vexillationis victricia vexilla vehentes, per portas coelestis Hierosolymae gregatim gradituri ante angelicum coelestis theatri consessum et terribile tribunal Judicis singulorum facta justa discretionis lance librantis, virginalis triumphi tropaeum et illaesa [Bodl., illaesae] castitatis labara laeti gestabunt.

XXIII. Joannes sacer, materna nondum editus matrice, propheta Veteris Instrumenti meta, et prima rudi duntaxat regnante gratia asperrima [Bodl., asperrimae] poenitudinis lima vox Verbi salebrosos complanans anfractus, praeco regis saluberrimum Christi devulgans adventum, supernae prolis paranymphus, [Col. 0120C] primitivae dispensans Ecclesiae rudimentum, nonne pro integritate castimoniae totius castitatis auctorem polo patente voce per aethera tonante Spiritu in simulacro alitis descendente, Jordanis gurgite tinctum mundus mundum, et virgo virginem baptizasse describitur; quique torrido castitatis ardore flagrans, vetitos regalis thori hymenaeos compescens, olidarumque polluta nuptiarum contubernia aporians, asperrimae invectionis severitate coercuit, et hujus rei gratia putidos ergastuli squalores libenter laturus, purpureo carnis cruore rubris fibrarum rivulis decurso sacram Redemptoris passionem mysticis praesagminibus portendit.

Joannes quadripertitae scriptor historiae, et verax [Col. 0120D] evangelicae relationis tetrarcha, quem Salvator unica mundi redemptio et conservandae castitatis alma praefiguratio, propter virginalis pudicitiae gloriam, inter caeteros peculiariter pio diligebat affectu, miris virtutum signis per totum orbem claruit. Etenim vimina virgultorum silvestria e frondosis nemoribus allata mutavit in obryzum flaventis auri metallum. Teretes quoque scopulorum glareas et rotundos scrupeorum lapillulos de arenosis littorum sablonibus adductos contra creaturae ritum in rubicundas gemmarum congeries, superna fretus potestate, facillime convertit. Nec non dispersa gemmarum fragmina, quae decepta Germanorum simplicitas, secundum stolidissimi sophistae monita, ad spectaculum vulgi minutatim in frusta fricabat, in [Col. 0121A] pristinum reformavit statum, sed etiam matronam, quam suprema sors gemina mortis multaverat urna, turbis pauperculorum subnixa prece poscentibus, quos sumptuosa erogatae stipis alimonia sustentabat, oratione sequestra, de lethifero sopore suscitavit; cumque furibunda paganorum ferocitate crudeliter cogeretur ut mortiferum poculi haustum, in quo dirorum virulentus graminum succus simulque truculenta regulorum et aspidum venena ad quae quadrupedis robetae [Bodl., atque q. rubetae] et spalangii pestifera confectio humanae naturae nocitura habebatur, potando consumeret, praemisso Christi labaro, tutus et Christi vexillo armatus, nec venenata draconum detrimenta tremebundus extimuit, nec horrida mortis discrimina pallidus expavit. Gemina quoque [Col. 0121B] defunctorum cadavera, quos lethale virus crudeli mortis exitio perniciter prostraverat, in pristinum vitae statum restituit, et sic in castitate florens usque cygnaeam vetulae senectutis caniciem feliciter permansit. Nonnulli vero eumdem non generali morte defunctum, sed speciali somno soporatum, in sarcophago vitaliter quiescere contendunt, pro eo quod Salvator dixerit: Sic eum volo manere donec veniam, praesertim cum de sepulcri tumba pulvis ebulliat, et quasi reciproco spirantis flatu in superficie antri sensim scaturiat.

Didymus quondam dominicae resurrectionis incredulus negator, sed visis vulnerum cicatricibus credulus praedicator, qui Eoae tripertitas Indiae provincias sereno evangelicae praedicationis lumine illustravit, [Col. 0121C] et exsecranda sacellorum lustramenta et inepta pontificum flaminia funditus evacuavit, cum pudicos thalami consortes instruens, de virginitatis laudibus loqueretur: Habetis, inquit, integritatem, quae est omnium regina virtutum, et fructus perpetuae virginitatis. Virginitas soror est angelorum et omnium bonorum possessio; virginitas victoria libidinum, tropaeum fidei, victoria de inimicis, et vitae aeternae securitas. En apostolicae clangor buccinae, velut tonitruali fragore concrepans, devotas virginum mentes ad integritatis cultum cohortatur, dum eam immensis rumorum laudibus prosequitur.

XXIV. Paulus, dudum Saulus, vas electionis, typicus Benjamin crepusculo devorans praedas, vesperi dirimens manubias; qui pythonissam necromantiae spiritu [Col. 0121D] falsitatis frivola vaticinantem et ob hoc sumptuosas procerum opulentias affluenter cumulantem, gazasque quaestuum deliciosas adfatim locupletantem, mutae taciturnitatis valvam labris procacibus opponere imperio terrente coegit; quique (mirum dictu) quater senas in fundo maris profundo sospes transegit horas, atque quinquies quadragenas acerrimo crudelitatis tormento una minus accepit; nonne ob purae integritatis praerogativam, tertium polum peragrans, supernorum civium arcana castis obtutibus contemplatur, et coelestis militiae abstrusa ineffabili rerum relatu rimatur, licet Revelatio, quam dicunt Pauli, in nave aurea florentis paradisi delicias eumdem adisse garriat. Sed fas divinum vetat catholicae [Col. 0122A] fidei sequipedas plus quidpiam quam canonicae veritatis censura promulgat credere, et caetera apocryphorum deliramenta velut horrisona verborum tonitrua penitus abdicare et procul eliminare, orthodoxorum Patrum scita scriptis decretalibus sanxerunt.

Lucas praesago vituli simulacro ab Ezechiele designatus, et tertius evangelicae praedicationis historiographus, qui, apud Antiochiam medicinale cataplasma proclirans, primo purulentas corporum valetudines et aegrotas viscerum fibras, ac deinde spiritales animarum incommoditates, torrido dogmatum cauterio, seu divini verbi phlebotomo, salubriter sanabat, usque septuagenarium ac quartum aetatis annum illibatae castitatis comes pudicissimus mansisse memoratur. Igitur cum generale mortis naturae [Bodl., maturae] [Col. 0122B] debitum suprema sorte persolverit, Constantino orbis gubernante monarchiam, ossa illius ad tutelam regni Romani Constantinopolim translata leguntur.

XXV. Clemens, coelestis clavicularii primus successor et secundus Romanae Ecclesiae dispensator (Quanquam nonnulli Linum et Cletum in pontificatus regimine nequidquam praeferant), quod caelibatus castimoniam, etiam antequam salutifero lavacri baptisterio mersus ab originali piaculo purgaretur, medullitus dilexerit, ipse propriis litterarum apicibus propalat, dicens: Ego Clemens, in urbe Roma natus, a prima aetate pudicitiae studium gessi. Ergo si quid praestantissimum esse constat in cunctis virtutum gradibus et mortalium naturae difficillimum nondum regeneratus sibi usurpans tantopere taxaverat, quanto [Col. 0122C] magis credere fas est, ut post accepta fidei rudimenta, spreto gentilium ritu, dum per provincias Petrum sequeretur, divini verbi semina serentem et propagines evangelicae vitis credentium scrobibus pastinantem, atque Simonicae lethiferas necromanciae labruscas radicitus exstirpantem, plenius ac perfectius conservaverit, qui deinceps itinerarium Petri decem voluminibus digestum luce clarius elimavit, Rufino in Latinum ex Graecorum bibliothecis vertente!

Sylvester, qui apud Romam pontificalis cathedrae suscepit sacerdotium, per omnes Europae provincias et florentis Ausoniae parochias, quam glaciales Alpium saltus praeruptis scopulorum cautibus cingunt, signis miraculorum crebrescentibus claruit, siquidem incontaminata corporis pudicitia fretus, et jugi abstinentiae [Col. 0122D] parcimonia praeditus, ad lethiferum Romae draconem in clandestino cryptae spelaeo latitantem, qui virulentis faucibus et pestifero spiritus anhelitu aethera corrumpens miserum populum atrociter vexabat, per centenos latebrarum gradus introrsum descendisse fertur, et eamdem mirae magnitudinis bestiam, cui paganorum decepta gentilitas ad sedandam furoris vesaniam fanaticae lustrationis spurcalia thurificabat, inextricabili collario constrictam perpetuae ultionis animadversione perenniter multavit, et Romam fallacis idololatriae cultricem a funesto victimarum ritu evangelicis assertionibus et signis pariter coruscantibus correxit. Illud etiam non omittendum reor, in quo praecipuum conservatae castitatis [Col. 0123A] documentum declaratur, videlicet quod imperatoris Constantini diuturna valetudo et elephantinosa corporis incommoditas, accepto baptismatis sacramento, statim ab eodem salubriter dicto citius curaretur, et tam interioris hominis gestus quam exterioris aestus per coeleste cataplasma duplici medicamine sine tricarum obstaculo sanaretur. Praeterea [Bodl., Propterea] absurdum fore suspicabar, si celeberrimum illud spectaculi genus per totos mundi cardines vulgatum taciturnitatis silentio oppilatum vilesceret, et a nostris litterarum apicibus intactum delitesceret, in quo triumphantis Christi victoria et Sylvestri certantis castimonia geminae laudis praeconio crebrescunt. Nam Constantino orbem gubernante, ad synodale concilium populis catervatim confluentibus, [Col. 0123B] duodenos Judaeorum praeceptores et Pharisaeorum rabbites dira disputationum spicula contra Christi tironem truciter torquentes, divino confisus clypeo confutat. Idem quoque praesul somnium Constantini, rerum latentium praesagia portendens, mira sagacitate prudenter patefecit. Siquidem imperator, in civitate quae Byzantium vocabatur, cum membra sopori dedisset, et debitum naturae solveret, apparuit ei in visione nocturna quaedam anicula satis decrepita, etiam pene mortua, quam imperante Sylvestro suscitare orando jubetur. Orante autem Constantino, illa anicula surrexit, et facta est juvencula pulcherrima, velut rubicundo venustae pubertatis flore pubescens; quae cum casta contemplatione regalibus placuisset obtutibus, induit eam chlamydem suam, et diadema [Col. 0123C] auro obryzo gemmisque purpureis ornatum posuit super caput ejus. Helena autem mater ejus dicebat ei: Haec tua erit, et non morietur, nisi in fine mundi. Igitur expergefactus imperator futurarum ignorantia rerum acriter arctatur, donec per simplam hebdomadis intercapedinem corpore frugalitatis parcimonia macilento rursus in soporem solvitur, cui vir vitae venerabilis Sylvester septima die jejunii sui adest, iterum ei in visione dicens: Anus decrepita, hoc est civitas in qua tu moraris, nomine Byzantium, cujus muri jam prae vetustate consumpti sunt, et pene omnia moenia ejus corruerunt. Ascende itaque illum equum tuum in quo baptizatus in albis sedisti in urbe Roma, et apostolorum et martyrum limina circuisti, et hunc sedens, tene labarum tuum, quod signo [Col. 0123D] Christi ex auro et gemmis est pictum. Hoc labarum tenens in dextera tua dimitte frenum equi, ut quo eum duxerit angelus Dei, illuc eat. Tu autem fixum cuspidem labari in terra sic trahe eum, ut semitam faciat transitus sui, per quam semitam exstrui facies muros; et hanc veteranam civitatem et pene mortuam in juvenculam suscitabis, et tui nominis vocabulo nominabis, ita ut reginam illam facias omnium urbium. Erit enim in ea nomen Domini Jesu Christi magnificum, et erunt in ea templa Dei ad honorem omnium sanctorum constructa, et filii tui post te et filii filiorum tuorum regnabunt in ea. Evigilans autem Constantinus statim ad ecclesiam perrexit, indicansque episcopo civitatis viro sancto nomine Sisinnio [Col. 0124A] somnium quod prius viderat, et offerens Deo munera, et communicans sacramentum dominicum, ascendit equum, et perrexit quo eum duxit angelus Domini, atque per semitas labari fundamenta creverunt. Appellata est autem civitas Constantini, quod Graeco sermone interpretatur Constantinopolis, usque in hodiernum diem. Igitur Sylvester, transacto pontificatus officio, et consummato vitae curriculo, cum palma virginitatis scalam Jacob scandens angelorum coetibus admiscetur, et beato supernorum consortio feliciter perfruitur.

XXVI. Ambrosium vero superni nectaris ambrosia redolentem sub taciturnitatis velamento delitescere non patiar, cujus mellifluam dogmatum dulcedinem et purae virginitatis praerogativam pulchra praesagia [Col. 0124B] portendebant. Siquidem infantulus cum in cunis supinus quiesceret, ex improviso examen apum ora labraque sine periculo pausantis complevit, qui ingrediendi et egrediendi per tenera pueruli labra certatim vices frequentabant. Ac demum genitore Ambrosio eventum rei praestolante, et vernae, quae altrix infantis fuerat, ne abigerentur imperante, supernis coeli ciimatibus per aethera avolantes catervatim mortalium visus aufugiunt. Qualis autem vel quantus idem patriarcha virtutum gloria et miraculorum signis effulserit, neminem reor expertum, nisi qui gesta conversationis illius a Paulino viro venerabili digesta didicerit.

Nec pudeat Christi caelibes strictis pudicitiae legibus lascivam naturae petulantiam coarctantes corporeosque [Col. 0124C] titillationum gestus velut indomitos bigarum subjugales, ferratis salivaribus [Bodl., salinaribus] refrenantes, Turonici reminisci pontificis, quem antequam regenerantis gratiae vulva parturiret [Bodl., parturiretur] et sacrosancti baptismatis rudimenta cognosceret, in catechumenorum gradu et competentium statu stipem pauperculis porrigentem agapemque egentibus erogantem, cum nocturnae membra quieti dedisset, coeleste beavit oraculum, quique pro adepta integritatis corona et fausta virginitatis infula, quam velut regale diadema ac gemmatas crepundiorum lunulas, indefessis viribus meta tenus servare satagebat, miris virtutum signis effulsisse memoratur. Etenim catechumeni cadaver, quem dira, ut dicunt, fortunae ferocitas et parcarum grassatrix non ulli [Col. 0124D] parcentum atrocitas, imo gelidae mortis inclementia regenerantis gratiae sacramento privatum perniciter oppresserat, de porta mortis redivivum erexit ad lumina vitae. Alios quoque binos crudeli mortis meta multatos et optatis vitae manubiis spoliatos de latebroso lethi baratro et trucis tartari tormento voti compos reduxit ad superos. Procerum frondentis pini stipitem vetitis paganorum caeremoniis deputatum, quamvis obliqua reclinem curvatura crebri accolarum bipennes certatim succiderint [Bodl., succiderent], intrepidus nutabundum aspexit, et fragore horrisono cassabundum contempsit pellaces Anatolii nebulonis praestigias, quas lividorum fraudulenta aemulorum factio mille nocendi artibus [Col. 0125A] armata ostenso fallacis pepli ludibrio audacter ingerebat, praepollente meritorum gratia, funditus fatescere, et procul ut ridiculosum phantasma evanescere fecit, priscorum delubra paganorum a cementario politissimis compacta petris, rubrisque tegularum imbricibus tecta, mortalium diffidens adminiculo, et angelorum fretus suffragio, quia [Bodl., qui] hastati et scutati famulo Dei praesidium laturi venisse leguntur, solo tenus diruta quassavit, evertit, destruxit.

XXVII. Gregorius, Nazianzenae Ecclesiae gubernator, apud Athenas (qua per idem tempus rumigerula grammaticorum gloria et clandestinum Academicae disputationis sophisma pollebant) caeteris incomparabiliter eruditus, Basilii in philosophicis dogmatibus [Col. 0125B] condiscipulus, sicut XI Ecclesiasticae liber historiae manifestat, cum a rudis infantiae teneritudine corporalis illecebrae contemptor et zelotypus castitatis amator existeret, pulchrae visionis oromate, somno sopitum clementer solatur, cui propter virginale pudoris propositum et gymnicum philosophiae studium in gemino feminini sexus simulacro castitas et sapientia per soporem apparuisse describuntur. Hoc modo sanctum ad integritatis coronam cohortantes alloquuntur: Altera enim ex nobis sapientia, altera castitas dicitur; et missae sumus a Domino tecum habitare, quia jucundum nobis et satis mundum in corde tuo habitaculum praeparasti. Cujus somnii conjectura colligi et his argumentis animadverti fas est eumdem hujuscemodi meritorum [Col. 0125C] munificentia praeditum, illaesae puritatis coronam usque ad metam sortis supremae indefessis viribus usquequaque custodisse, praesertim cum de illo cantum [Bodl., cautum] sit: Hujus neque vita aliquid probabilius et sanctius, neque eloquentia clarius et illustrius, neque fide purius et rectius, neque scientia plenius et perfectius inveniri potest; quod Ruffinus, mira verborum urbanitate praeditus, in prologo apologetico plenius exposuit: Basilius pontifex et celeberrimus Cappadox, Athenis aeque ut praefatus collega rhetoricis sophismatum edoctus disciplinis, qui regularem monasticae conversationis normam reciprocis schedarum sciscitationibus vicaria litterarum relatione respondens luce clarius ad liquidum [Col. 0125D] digessit, nec non , id est, opera sex dierum, quae in Latinum translata leguntur, mira eloquentiae disertitudine fretus edidit; is inquam, quod integritatis gratia incorruptus corporaliter floruerit ex ipsius elogio conjecturam capesso, ita prosequentis: Et feminam non cognosco et virgo non sum; vetus quippe consuetudo peritorum esse fertur concionatorum, qui pro rostris in edito stantes, popularibus catervis concionantur, ut in diversae concionis cuneo et dispari sexu, ceu propria ita interdum aliena fruniscantur persona [Bodl., fruriscantur personae], atque attonitis auditoribus ignarisque auscultatoribus arcana mentis ipsorum recludentes, et abstrusa praecordiorum reserantes facundi sermonis clave patefaciant. Hoc ergo concionandi [Col. 0126A] genere praefatus antistes sermocinari creditur, qui nequaquam extrinsecus carnalis tantum pudicitiae immunitatem ad promerendas strenuae integritatis infulas idoneam fore ratus est, nisi spiritus quoque castimonia cujus imperio indomita corporalis lasciviae petulantia refrenetur. Sicut vernacula ne contumaciter insolescat, matronae nutibus mancipatur, intrinsecus contubernali sodalitate concorditer adhaerescat. Exstitit quidam pontificali dignitate decoratus merito Felix et nomine, qui cum pro fidei constantia a tortoribus torqueretur, et horrendis carnificum cruciatibus agonizans martyrizaretur, exclamasse fertur: Gratias tibi ago, Christe, LVI annos in saeculo virginitatem meam custodivi.

[Col. 0126B] XXVIII. Anthonius coelestis aratri stivarius et evangelici sermonis sator, a quo primitus per Aegyptum fertilis coenobiorum seges et fecunda conversationis occa granigeris germinavit spicis, unde postmodo Memphytica tellus, quam Nilus reciprocis fecundat fluentis, millenos animarum manipulos in fructiferis Ecclesiae novalibus pullulantes protulit, quos angelici messores (cum figura mundi in ictu et atomo evanuerit, et enormia creaturarum elementa in melius commutata claruerint) sequestratis loliorum fasciculis in inexhausta coelestis regni horrea catervatim advectabunt, nonne propter egregiam animae pudicitiam ineffabili virtutum gratia praeditus, usque supremos terrarum cardines rumore clarus percrebuit, quod plenius de ejus virtute miraculorum [Col. 0126C] Athanasius, Alexandrinus antistes, simplo volumine patefecit, Evagrio in Latinum transferente.

Paulus itidem inclytus et Patrum celeberrimus, qui a pellaci genero caecae cupidinis phylargiriae decepto contra jura naturae proditus et publicatus, a primaevo pubertatis tirocinio Memphiticae solitudinis deserta penetrans, qua carnalis spurcitiae blandimenta fatescunt, et mundani luctus [Bodl., luxus] oblectamenta vilescunt, horrendos belluarum barritus et truculentos leonum fremitus, ardentis fidei defensaculo fretus, intrepidus contempserat, consuta duntaxat palmarum plecta, et pro dulci dactylorum sagina squalidum sustentans corpusculum, naturae debitum solvit, nonne propter florentis pudicitiae castimoniam fine tenus inextricabili repagulo conservatam [Col. 0126D] bis senis temporum lustris, id est, vicies terna annorum intercapedine buccellam crustulae semi-plenam, quam penniger praepes indefessis famulatibus et reciprocis volatibus hiulco advexerat rostro, usque decrepitam vitae senectam inexhaustam gratulabundus accepto ferre promeruit?

XXIX. Hilarion opinatissimus Palaestinae solitudinis accola, ethnicis parentibus idolorum culturae deditis oriundus, rosa, ut dicitur, rubicunda de spinetis vulgo nascentibus florens, ea tempestate qua praedictus Antonius per Aegyptum celebri fama vulgabatur claruit, cujus vitam Hieronymus coelestis bibliothecae egregius cultor universarumque interpretum praestantissimus tantis opinionum rumusculis [Col. 0127A] extollit, ut Homerum quoque si ab inferis emergeret vel invidere materiae dicat, vel succumbere, qui, ob integritatem castimoniae conservandam, mortalium contubernia declinans, primo pubertatis tempore squalentis eremi vastitatem lustraturus, prius pene contemplativam quam practicam, contra rerum naturam, rudis habitator exercuit vitam, lascivam aetatis petulantiam famelica frugalitatis parcimonia crudeliter castigans. Ego te, inquit, asellum faciam, ut non calcitres; non te hordeo alam, sed paleis et fame conficiam. Quapropter innumeris miraculorum prodigiis coruscans, antiquis aequiparabatur patriarchis; siquidem horrendum squammoso corpore draconem, juxta Epidaurum Dalmatiae municipium, quem boam vocant, ab eo quia tantae [Col. 0127B] inormitatis existat ut boves virulentis mandibularum dentibus trucidans, gulosa ventris ingluvie voraciter glutire soleat, et non solum armenta et pecudes, sed agricolas quoque atque bubulcos et subulcos ad se tractos vi spiritus absorbeat (o superi, talem terris avertite gypsam!) armis orationum exstinxit. Hoc modo: pyram strue stipitum in edito constructam et flammantibus scindulis succensam praefatum mirae magnitudinis basiliscum, vulgo spectante, scandere terrificae jussionis imperio compellens, squamigeros costarum crates rigidamque spinae curvaturam prunis coquentibus extorruit, et assantibus titionum globis crudeliter comburens, plebem a lethiferis bestiae flatibus eripuit. Nec non etiam ferventis Oceani flustra et spumantis cataclismi caerula, cum proprios [Col. 0127C] egrederentur terminos, et quasi divinae potestatis censura diluvii irruptionem minaretur, seu in antiquum chaos omnia redire cogerentur, accolae Epidauritani eumdem Dei famulum contra frementes fluctus et salsas gurgitum moles, inexperto compulsi terrore, opposuerunt; qui cum terna patibuli signacula in glarigeris sulcaret sablonum littoribus, mirum dictu, quomodo turgescens pontus in cumulum creverit et in quanta proceritate, ut murus glacialis ante eum steterit. O quanta est pudicitiae virtus, quae bacchantis belluae rabiem humillima prece compescuit et tumentem aequoris insaniam indulta potestate compressit, Danielis prophetae factum aequiparans in dracone, legislatorem aemulans in aequore. Joannem vero Niloticae solitudinis eremitam, qui, Theodosio [Col. 0127D] mundi monarchiam gubernante, quaterdenis annorum circulis in practicae conversationis studio desudans (quam Martha Lazari germana votivum Christi [Bodl., Christo] humanitatis obsequium praebens praefigurat) mirum devotionis fervorem exegit, ac demum quinquies bilustris temporum circulis in remoto delitescens tugurio, theoricam anachoreses transegit vitam, ex hoc purae virginitatis munus illibatum usque nonagenariam decrepitae vetustatis senectam liquet servavisse, quod chiliarcho, id est, tribuno militum importunis precibus de conjugis incommoditate suppliciter consulta flagitanti ut se [Bodl., se illum] invisendum adire pateretur, intentione rigida respondisse fertur, sibi nunquam moris fuisse [Col. 0128A] videndi mulieres, et praecipue ex quo in illius rupis se monasterio conclusisset, idcirco pro adeptae integritatis chlamide, quam angelicae puritatis liniamento velut domestica sodalitate asciscebat [Bodl., qua. . . adsciscebatur], futura propheticae divinationis oracula quae reliquos latuerint mortales praesago afflatus spiritu expertus est.

XXX. Nec praetereundum arbitror beatae memoriae Benedictum, quem ab ipsis infantiae cunabulis ita fortunatum vocabuli praesagium pascebat, ut penitus aliter in proposito divinae religionis vivere nequiret, quam propriae appellationis dignitas et coelestis praerogativa permitteret. Nam cum gratuita supernae liberalitatis munificentia mactus puer pollesceret, et secundis meritorum successibus per augustum [Col. 0128B] Hesperiae regnum late crebresceret, haud frustra cum advocato et Redemptore nostro felix vocabuli privilegium participavit. De quo laetantes evangelici consona vicis [Bodl., vocis] harmonia psallentes concorditer cecinerunt: Benedictus qui venit in nomine Domini. Cujus rei regulam nostra quoque mediocritas, authentica veterum auctoritate subnixa, in sacrosancta palmarum solemnitate binis classibus canora voce concrepans, et geminis concentibus Osanna persultans, cum jucundae jubilationis melodia concelebrat.

Igitur praefatum Christi tironem, propter incorrupta et jugiter stellantia inmarcescibilis pudicitiae serta sanctae Trinitatis tutela protectum, prophetica signa sequebantur et superna miracula coelitus comitabantur, [Col. 0128C] siquidem post diruta simulacrorum sacella et dissipatas fanaticae gentilitatis caeremonias, quae vitam veritatis expertem fato [Bodl., fatu] fortunae et genesi gubernari [Bodl., gubernare] juxta mathematicorum constellationem arbitratur, bissena construxisse coenobia scribitur, in quibus opulenta sanctae conversationis lucra et copiosa animarum emolumenta orthodoxis dogmatibus ubertim adquisita Christo provenerunt, quae dominicae gnarus cultor vineae velut maturescentes palmitum botros ac rubicundos sarmentorum racemos evangelica falce succidens, et [Bodl. om. et] refertis fiscellis onustisque corbibus ad praelum calcandos et Ecclesiae torcularibus regulariter exprimendos advexit, ut merulenta defecati nectaris defruta apothecis coelestibus [Col. 0128D] recondenda et angelicis cauponibus committenda feliciter inferret, quatenus supernorum convivia hujuscemodi muneribus de terreno nundinarum mercatu allatis gratulabunda glorificarentur.

XXXI. Magna est igitur puritatis praerogativa, quam qui amittere per vim compellitur, si ob hoc humanum exosus consortium communi vita sponte caruerit, apud CXLIV millia virginale carmen canentia in coelesti contubernio gratulabitur gloriosus. Quod Eusebius Graecorum historiographus virgines Deo devotas fecisse testatur, quae se pro integritatis pudicitia conservanda rapaci gurgitis alveo per praeceps inmerserunt; unde quidam Patrum: Propria [Col. 0129A] (inquit) manu perire non licet, absque eo ubi castitas periclitatur. O mirandum negotium et propemodum investigabile decretum caeteris facinorum flagitiis, quae mundi statum lugubriter conturbant, cum quispiam mancipari invitus cogitur, et, spreto libertatis arbitrio, reatum sceleris perpetrare compellitur, si sub praetextu cavendi noxam et declinandi delicta, quolibet exitii genere vim vitae crudeliter intulerit, extraneus ob hoc ab Ecclesiae societate inter biothanatos reputabitur. Qua de re conjici datur, quam pretiosa sit supernis municipibus pudicitiae generositas, quam nec illud abolere et oblitterare quolibet pacto potest quod perfectorum merita ludificare, et cuncta virtutum genera evacuare valet, unde Malchus cum paternae severitatis violentia, simulque [Col. 0129B] materna gravitate, qui successurae posteritati consulebant, ad carnale consortium cogeretur, castitatis obtentu et regni coelestis causa contemnere decrevit, sed cum, ob cognatae propinquitatis curam, accepto conversationis fervore, paulatim tepesceret, et torrido coenobialis vitae rigore instructu strophosi hostis discessurus sensim refrigesceret, a Saracenis praedonibus et Ismaelitis grassatoribus obvia quaeque atrociter vastantibus captus, ut servilis verna famulari jubetur, justo valde judicio, ut qui interdictum repetebat postliminium, serviret ut vile mancipium; quatenus qui Sodomitanum pereuntis feminae dispendium minime pertimesceret, prolixae servitutis detrimentum et invisum heri famulatum atrociter sentiret; et dum aratri stivam post tergum [Col. 0129C] respiciens negligenter regeret, ruptis sulcorum glebulis, jugerum occa nugaciter deperiret, cumque ibidem optatae castitatis insignibus quae in genitali solo servaverat carere stricta machaera extorqueretur, maluit mucrone transfossus crudeliter occumbere, quam pudicitiae jura profanando vitam defendere, nequaquam animae periculum pertimescens, si integrae virginitatis status effusione sanguinis servaretur.

XXXII. Praeterea beatae memoriae Narcissum, tam virginalis pudicitiae privilegio praeditum, quam pontificalis infulae auctoritate decoratum, sub silentii latibulo delitescere non feram, cujus vita adeo signis et miraculorum prodigiis coruscantibus claruit, ut, contra rerum naturam, liquentis elementi qualitatem soli [Col. 0129D] Deo mutabilem, orationum armatura fretus, in aliud genus converteret, siquidem in vigiliis paschalibus, quando reciprocis annorum curriculis Anastasis dominica solitae solemnitatis tripudio celebrabatur, fortuito contigit ut lychnis et lampadibus ecclesiae pinguis olei liquor opportunus defuisset. Tum vir Deo deditus liquidas fontium lymphas exorcizans et sacrae benedictionis ubertate fecundans, stupendo virtutis spectaculo pinguescere fecit, ita duntaxat ut latex lucernarum cicindilibus infusus, in olei crassitudinem perniciter verteretur, et papyrus in centro positus velut fomes arvina vel sevo [Bodl., assungia, pro arv. v. sevo] madefactus solito clarius lucesceret. Verum antiquus humani generis grassator, pro tanta rumoris [Col. 0130A] praerogativa, qua catholicorum laudes crebrescunt, obliquo livoris zelo succenditur, ut tamen [Bodl., tam] favorabile viri Dei praeconium falsis suspicionum argumentis mutabundum elideret. Nam strophosi fallaciarum fabricatores satis probrosum facinus et inauditum crimen adversus eum in cathedra pestilentiae sedentes in concilio sub tribus testibus fallaciter perjurantibus concinnant, ut Psalmista chirographatur: Insurrexerunt in me testes iniqui, et mentita est iniquitas sibi. Quorum unus ita ne late crepitante torreretur veraciter se fari testabatur. Alius ita ne virulenta regiae pestis incommoditate popularetur. Tertius ne ita gemellis oculorum obtutibus orbaretur. Ita Narcissus Deo confisus nequaquam apologeticam, ut sontes et insontes solent, defensionem [Col. 0130B] exquirit, sed pontificalis cathedrae apicem hac occasione inventa reliquens, abstrusam eremi vastitatem petiit, et frivola aemulorum machinamenta, concinnatasque factiones fugiens delitescit. Porro pellaces testium personas, quae presbyteros contra Susannam mussitantes aemulabantur, ultrix divini potentatus censura eisdem cladibus quibus perjurantes se devoverant [Bodl., devotabant] crudeliter percussit. Quorum primus cum omni domesticae sodalitatis clientela et propinquae necessitudinis contribulibus in proprii domatis tigillo ultricibus flammarum globis conflagrasse memoratur. Secundus a triplicis summitate cerebri planta tenus morbo regio turgescens, ut dudum demens et impudens procax imprecabatur, fetidum exhalavit spiraculum. Tertius, [Col. 0130C] infelicem sodalium fortunam animadvertens, omne concinnati facinoris piaculum sera poenitentia cunctis auscultantibus in propatulo patefecit, tantisque lamentorum singultibus et tam raucidis fletuum questibus lacrymabundus lugubriter flevit, donec gemellis pupillarum luminibus funditus fraudaretur, unde cautum est: Mihi vindictam et ego retribuam, dicit Dominus.

Quid referam sanctae recordationis Athanasium, cujus rumigerula meritorum gloria et florigerae pudicitiae praeconia quanquam specialiter apud Alexandriam et Aegyptum clarescerent, per totius tamen mundi cardines, ubi fides catholica fructiferis palmitibus frondescit, longe lateque percrebuit, cujus altor et dogmatista beatus Alexander Alexandriae pontifex, [Col. 0130D] ab ipsa cunabulorum teneritudine exstitisse memoratur, tam notariorum characteres, quam grammaticorum periodos, colo et commate sequestratim distinctas affabiliter instruendo, qui videlicet Alexander postquam ilia Arii schismatici in abstrusum latrinae cuniculum turpiter defluxerant, Ecclesiae triumphali tropaeo sublimatur; sed quid mirum si Athanasius in summo graduum fastigio divina charismatum gratia pollesceret, cum etiam tenerrima aetatula infantis nequaquam praesago indolis prodigio caruerit, sed puerilis ludorum gesticulatio pontificalem futuri praesulis auctoritatem portenderit. Etenim peractis missarum sacramentis, conspicatur Alexander investes puerorum catervas in marinis littorum [Col. 0131A] glareis sacerdotalem Athanasio contulisse reverentiam, et quosdam catechumenos et competentes ab eodem mystico baptismatis officio regeneratos exstitisse, quod scenico ludorum joco gestum decretis synodalibus serio confirmatum est. Igitur Athanasius, post obitum Alexandri, sumpto Ecclesiae praesulatu, quantas haereticorum machinas expertus sit, quot fraudulentas schismaticorum strophas pertulerit, quas adversus insontem subdola factione concinnabant, decimus Ecclesiasticae historiae liber a Ruffino charaxatus, astipulatur. Ita prorsus, ut Constantio Augusto, qui Orientis imperii sceptra gubernabat, evulsum cadaveris lacertum et in sarcophago delatum ostenderent, quem ab Athanasio magicae fraudis necromantia de Arsenii corpore sublatum fallaciter [Col. 0131B] retulerunt. Quapropter imperator, commentis haereticorum lenocinantibus illectus, et probrosis factionibus deceptus, in concilio praesulem inconsulte condemnari praecipit. Verum Arsenius, qui quondam in pulpito lectoris officio fungebatur, omnem concinnati sceleris scenam prodidit, et sacrum flaminem a tam flagitiosis facinoribus immunem esse declaravit. O quantus quosdam attritae frontis pallor ob detectum sceleris reatum tremebundos arguit, et e diverso quorumdam vultus purpureus genarum rubor velut stibio depinxit, cum in concilio valentem sospitem [Bodl., et sospitem] specularentur, quem abscisis nervorum nexibus mancum et debilem fatebantur! Verum hujuscemodi sancta victoria confutati, aliud argumenti genus molientes comminiscuntur, ut prostrata [Col. 0131C] [Bodl., prostituta] pellex virum castissimum prostibuli stupro, quo penitus a pubertate incorrupto corpore caruit, insimulare procaciter machinaretur; quae cum universum falsae garrulitatis incestum velut fetidam melancholiae nauseam de recessibus falsi pectoris evomuisset, statim per Timotheum presbyterum, quem nefandis ulnarum gremiis procax obuncabat apologetica verborum veritate, ac si fixa peltarum testudine, defenditur. Verumtamen aemulorum vesaniae cedens, qui contra virum Dei zelantes rancida livoris invidia torquebantur, profugus longe proficiscens, exsulat, adeo ut sex annorum intercapedine in arida cisternae latebra delitescens nequaquam limpido solis radio potiretur, sed mens Deo dedita cote durior, ferro fortior, adamante rigidior, [Col. 0131D] omnes calamitatum insectationes, quas clandestina lividorum conspiratio hostiliter irrogabat, inflexi cordis constantia aequanimiter perferebat.

XXXIII. Quid beatum Babylam loquar, qui dominici gregis excubias et mandras Ecclesiae adversus truculentam tyrannorum rabiem, velut contra ferinam luporum ferocitatem, non more mercenarii, sed solertia pastorali tuebatur, cum esset summi pontificatus infula praeditus. Numerianum Augustum interfectorum cruore contaminatum, non permisit basilicae sacrarium intrando pollutis pedibus profanare, sed acerrimae castigationis censura, a sacris Ecclesiae luminibus funesti regis introitum arcebat, nequaquam damna rerum formidans vel vitae dispendium [Col. 0132A] tremebundus et pallidus expavit; tunc ad palatinas ducitur Zetas, et imperialis hippodromi vestibulum, quatenus cum rege funesto reciprocis conflictibus et alternis vicibus disputans altercaretur; sed mentem Deo dicatam nec minarum ferocitas reflectit, nec blandimentorum lenitas demulcet, ut a catholicae fidei perpendiculo ad tortas simulacrorum caeremonias vergeretur, mox imperante Augusto, ad calumniam pontificis et infamiam cleri, boias in collo et compedes in cruribus nectunt. Insuper exquisitis poenarum machinamentis, sacratissimos viventis hostiae artus acriter dilacerant, nec non et tres germanos puerulos, quos Babylas sub disciplinae paedagogio regulariter instruendos acceperat, ad regis praesentiam simul introducunt, quos imperator mira fidei constantia [Col. 0132B] munitos, cum verborum argumentis fallere nequiret, cruentis verberum ictibus vapulare praecepit. Cernens autem furibundus princeps invictam parvulorum constantiam, percunctatur venerandum praesulem utrum filii sui veraciter essent, qui respondisse legitur: Filii mei vere sunt secundum Deum, mulierem autem coram Deo meo non cognovi, ex quo natus sum. Tum sanctus Babylas decollandi sortitus sententiam, cum tribus alumnis capite truncatur, et rubris venarum rivulis sacratur.

XXXIV. Sed et operae pretium reor ut celeberrimos spiritalis militiae bellatores, et coelestis medicinae archiatros Cosmam et Damianum nequaquam ab historica virginum relatione dirimentes, velut indignos caeterorum consortio sequestremus, quos [Col. 0132C] in superno Hierosolymae municipatu praedestinatos, et aethralis litteraturae albo descriptos cum praedictis commanipularibus laetabundos fore fiducialiter confidimus. Temporibus namque Diocletiani et Maximiani, olympiade ducentesima sexagesima septima, cum edictis crudelibus catholicae fidei cultores, quos Christicolas et crucicolas nuncupabant, ad thurificandum statunculis ethnicorum cogerentur, nolentes autem apostatare, id est, ad apostasiae volutabrum reverti, capitalem compulsi sunt subire sententiam, qua tempestate praedictos Christi tirunculos religiosa genitrix gemellos enixa est, qui pedetentim in pubertatis primordio instrumentis medicinalibus imbuti, tam valetudines hydropicorum, et melancholias viscerum, quam incommoditates animarum [Col. 0132D] per coeleste cataplasma curabant. Visum scilicet caecis, et malagma monophthalmis impertiendo, mutis taciturnitatis valvam reserando, surdorum auribus harmonias rerum restaurando, balbis et blaesis rectitudinem loquelae largiendo, claudos et mancos incolumitati pristinae restituendo, energumenos et scotomaticos meritorum gratia refocillando, ipsos etiam fortunae casibus oppressos ad superos revocando. Verumtamen hujuscemodi virtutum munificentia praediti, non philargyriae commercio, sed gratuita liberalitate optatam aegrotantibus sospitatem contulerunt evangelico concordantes oraculo: Gratis accepistis, gratis date. Interea praedictorum tempestate persecutorum, cum sancti martyres, ut [Col. 0133A] oves occisionis cruentis carnificum mucronibus mactarentur, et nequaquam consternati Ecclesiarum athletae, velut in scammate palestrarum, luctarentur, quantis et qualibus praefati confessores, Lisia pro tribunali sedente, suppliciorum machinamentis torquerentur, quis referre sufficiat? Siquidem ligatis lacertis, et connexis surarum artubus, in profunda pelugi flustra demersos, sed angelico fultos suffragio, effera fluctuum ferocitas contingere non audens, illaesos littoribus restituit. Rursus truculentus praeses, tam claro sanctorum tironum triumpho confusus et confutatus, eosdem in clibanum plurimo sacramentorum fomite succensum, et diversis stipitum titionibus crepitantem, truciter trudi praecepit. Ast illos velut salamandras, quas naturaliter [Col. 0133B] torrentes prunarum globi assare vel cremate [Bodl., cremare] nequeunt, nequaquam flagrantis camini incendia combusserunt: exin eculei tormento vexatos, et gabuli patibulo suspensos, insuper diris sagittarum ictibus obrutos, angelicum protexit patrocinium. Ad ultimum decollandi sortiti sententiam, cum palma virginitatis et triumpho martyrii agonizarunt.

XXXV. Nec meminisse pigeat inclyti militis Christi Chrysanti, quem pater ab Alexandria proficiscens Romae gymnosophistis et rhetoribus traditum cunctis liberalibus litterarum studiis erudiri fecit. Erat enim, ut fertur, tam ardentis ingenii, et capacis memoriae, ut quidquid lectitando et scrutando enixius rimaretur, velut visco glutinatum praepropere [Col. 0133C] in praecordiis puerilibus lentesceret, et intra sagacis animi conclave radicatum haeresceret. Igitur, consummatis grammaticorum studiis, et philosophorum disciplinis, quae VII speciebus dirimuntur, id est, grammatica, rhetorica, dialectica, arithmetica, musica, geometrica, astronomia, [Al., ar., geom., mus., astron., astrol., mech., medic.,] cum ad sacratissimos Evangeliorum apices venisset, quantocius cuncta Stoicorum argumenta et Aristotelicas, Categorias, quae X praedicamentorum generibus distinguuntur, dicto citius dispexit [Bodl., despexerit], dum solerter animadverteret quantum coelestis philosophiae dogma mundi disciplinas et mortalium commenta praestaret; cumque regenerantis gratiae vulva conceptus, et fetosis baptisterii partubus editus [Col. 0133D] in venerandis Ecclesiae cunabulis nutriretur, extemplo post rudimenta fidei, neophytus discipulus efficitur dogmatista praecipuus, dum Christum Dei Filium nequaquam perfidorum discrimina pertimescens cunctis publica voce propalat. Quod genitor affinium et contubernalium relatione ubi comperit, eumdem filium contra jura naturae latibulis carceralibus arctandum, et famis inedia macerandum includit. Alioquin et proscriptionem rerum et patrimonii jacturam insuper et capitale discrimen perhorrescit, ne ab imperatoribus locuples gazarum opulentia cum vitae detrimento funditus infiscaretur. Ergo cum animadverteret Christianos acerbitatem poenarum libenter laturos jam non tormentorum [Col. 0134A] supplicio, sed blandimentorum lenocinio, natum ad suos libitus flectere nititur, auferens illum de ergastulo squalente, olosericis et bombycinis indutum vestibus misit in triclinium, ubi pulcherrimae virgines pretiosis comptae cycladibus delicatas defruti delicias et sumptuosa ferculorum convivia praepararent, effrenatos laetitiae cachinnos, et jocosos ludorum amplexus miscentes, ut in talibus blandimentis ferrea juvenis praecordia mollescerent. Sed vir Deo deditus nec mulsa epularum sagina superatur, nec formosa virginum venustate a propositi rigore reflectitur, sed mollia puellarum labra, ut nociva viperarum venena declinat, parvi pendens epithalamii elogium, in quo cantum est:

Mellea tunc roseis haerescunt labia labris
[Col. 0134B] Deinde quidam de contribulibus hortantur patrem ut filius blandis connubii nexibus nodaretur, et illecebroso matrimonii lenocinio vinceretur; quatenus Daria virgo Vestalis satis pulchra, et eleganti forma, gemmis auroque radians ad Chrysantum procaciter ingrederetur, ut militem Christi tam urbana verborum facundia, quam phalerata colli crepundia, ad thalami copulam inclinarent. Sed secus cessit quam rati sunt. Oritur namque inter eos satis prolixa sermonum concertatio, et reciproca sententiarum disputatio, eo quod Daria dialecticis artibus imbuta et captiosis syllogismi conclusionibus instructa fuisse ferebatur; ita duntaxat, ut disertissimi oratores tam sagax virginis ingenium alterno experiri conflictu vererentur. Quid plura? tandem [Col. 0134C] vir vitae venerabilis non fraudis argumento, sed rationis documento, in reciprocis conflictibus victoriae palmam adeptus, eamdem Dariam jam catholicae fidei sacramenta credentem suscipiens, simulato hymenaei commercio simul conversatur, donec ipsa salubris lavacri latice lustratur. Mox relictis dialecticorum disciplinis, quibus dudum in gymnasiis [Bodl., gymnasii] studio exercebatur, canonicis Scripturis et commentis spiritalibus instruitur; nec laterculo dinumerari, nec calculo computari, ullatenus valet quanta multitudo promiscui sexus illorum magisterio a fanatica delubrorum superstitione ad fidem catholicam catervatim confluxerit. Hujus rei gratia beatus Chrysantus, jubente Claudio tribuno, LXX militibus diverso poenarum cruciatu torquendus [Col. 0134D] traditur, nisi Amphitryoniadae, id est, Herculis sacello ethnicorum ritu thurificare consentiret; tunc milites pertinaciter refragantem udis et crudis nervorum nexibus crudeliter vinciunt, ut in torrido solis caumate sensim siccantibus nervis vim stricturae ferre nequiret, sed in puncto temporis dira vinculorum ligamina coelesti nutu enodantur. Item in nodosi cippi claustrum viri Dei tibias et suras astringunt, statim rigentis cippi duritia, invisibili contrita potestate, ad nihilum redigitur; sed milites, magica putantes praestigia gestum, putentissimis illum perfundunt lotii odoribus, quibus arbitrantur cuncta Chaldaeorum et Hierophantarum phantasmata, simulque ariolorum et Marsorum [Col. 0135A] machinas evanescere, sed fetentis lotii lustramentum in fragrantem vertitur ambrosiam, et in rosatum nectaris mutatur odorem. Tunc buculam imperant deglubere, ut recentis corii cruditate nuda martyris membra cingerentur, quatenus sub flagrantissimo solis ardore in viriditate birsae truciter torreretur; sed, Christi suffragio fretus, expers periculi et sospes evasit. Mox ferreis catenarum nexibus collum cum lacertis et suris simul astringentes, in atram ergastuli latebram projiciunt; sed perniciter stricta ligamina ut stuparum putamina rumpuntur, et velut limpidissimo lanternae lychno tenebrosa caligo fatiscit. Ad ultimum cum virgulis et nodosis viminibus cruenta carnificum saevitia caederetur, sceptrinae virgae, quae prius nodosa duritia rigebant, pluma [Col. 0135B] molliores et papyro effectae sunt leviores. Haec tanta prodigia cernens Claudius tribunus obstupuit, et corde compunctus cum LXX militibus et omni familia, et vernacula clientela, una cum parasitis et sodalibus, credidit Dei Filium salvantem saecula Christum. Et statim omnes baptismatis unda regenerati, purpureas paradisi coronas, fuso feliciter cruore, capessunt; quorum sancta cadavera in cuniculo subterraneo pariter humata quiescunt, in supremo examine surrectura in gloriam. His ad coelum migrantibus, superstites Chrysantus et Daria reciprocis cruciatibus singillatim arctabantur. Ille in latebrosum lautumiae latibulum, ubi cloacarum cuniculi putores stercorum ingesserunt, ferro constrictus mittitur. Sed putor et caligo luce serena et [Col. 0135C] odoramentis fugantur nectareis: ista ad prostibula scortorum et meretricum contubernia truditur, quo leo de clatris amphitheatri ad tutelam sacratae virginis Dei nutu dirigitur, ut si quis petulcus incestator et lascivus scortator vagabundus [Bodl., vagabundis] gestibus lupanar ingredi maluisset, ferinis rictibus suggillaretur. Sed de congesta virtutum copia interdum efficitur verborum inopia. Nam ingenti miraculorum mole victus, brevitatis compendio plura praetereo. Post haec decreto Numeriani Augusti pariter in una crypta martyrizantes occubuerunt, in consortio sanctorum simul percepturi praemia meritorum, sicut simul participes exstiterunt tormentorum.

XXXVI. Porro virginalem Juliani martyris gloriam [Col. 0135D] sub clandestino taciturnitatis latibulo delitescere non patiar, qui temporibus Diocletiani et Maximiani nobili prosapia oriundus fuit; quem cum parentes in primaevo pueritiae rudimento florentem, tam dialecticae artis compotem, quam rhetoricae artis [Bodl., partis] participem fecissent, paedagogis quoque et didascolis traditum multimodis philosophorum disciplinis imbuissent, et jam in tenero pubertatis rudimento adultum parentes animadverterent, eumque amatorem catholicae fidei sacrisque Ecclesiae liminibus adhaerentem, necnon ergastula confessorum crebro frequentantem comperissent, pertimescebant magnopere ne [Bodl., ut] si unicum pignus ob religionis praerogativam et sanctae conversationis habitum ab [Col. 0136A] illorum stirpe privaretur, ipsi, ut ait patriarcha lacrymabilem depromens querimoniam, canos suos cum dolore ducentes ad inferos optatae generationis haeredibus et futuris nepotum nepotibus funditus fraudarentur. Idcirco puberem subnixis precibus et inauditis blandimentorum hortamentis flectere nitebantur, ut ad thalami taedas et copulae consortium ferreos juvenculi affectus, imo adamante duriores, inclinarent. Ad argumentum etiam hortandae suasionis apostolicis utuntur oraculis, quibus ait, Volo juvenes nubere, patres familias esse, filios procreare, nullam dantes occasionem maligno, quibus ita respondisse scribitur: Nec voluntatis, nec aetatis est tempus, ut faciam quae hortamini. Item cum perseverarent pertinaciter in precibus, ait: Nec promittendi [Col. 0136B] mihi est facultas, nec negandi potestas; quod hortamini Dei mei potestati committo, etc. Unius tamen hebdomadis inducias a parentibus poposcit, ut nutum supernae majestatis argumentis evidentibus experiretur; qua peracta intercapedine, somno sopitus, et sopore depressus, vidit Christum in oromate dixisse: Exsurge, ne timeas nec suasiones verborum, vel voluntatem parentum horrescas; accipies enim conjugem, quae te non polluendo a me separet, sed per te virgo perseveret et infra multi juvenes et virgines per vestram doctrinam vel vitam ad coelestem ascensuri sunt exercitum. Suscipitur igitur de thalamo beata virgo vocabuli praesagio Basilissa, hoc est, regina formosa frontis effigie, sed formosior cordis castitate. Venusta, inquam, liniamentis membratim corporalibus, [Col. 0136C] sed plus venusta suatim, cycladibus compta spiritualibus. O quanta caterva credentium in utroque sexu fetidas facinorum cloacas calcitrans, et putida vitiorum volutabra abominans, illorum magisterio ad fidem catholicam conversa, cum martyrii tropaeo triumphans agonizavit! Siquidem plura monachorum ergasteria in celeberrimo Alexandriae municipio, quae est metropolis Aegypti, opitulante Christo, construxere; in quibus militum Christi circiter X millia, sub districto Juliani regimine conversantia, et nequaquam a sanctae religionis tramite, per obliquos anfractus dextra laevaque declinantia regulariter vixerunt. Basilissa vero Deo dicata bis quingentenos sanctae messis manipulos evangelicae praedicationis falce metens, in area tortoris triturandos et horreis [Col. 0136D] coelestibus condendos invexit. Postremo cum effera persecutorum rabies in sacrosanctos Ecclesiae tirones feralibus edictis, et ferocibus tormentorum cruciatibus, truciter ingruens grassaretur, et catholicae fidei propugnaculum saecularis argumenti balista quassatum atrocisque machinae arietibus subrutum funditus evertere moliretur, quis ubertim augusto styli textu effari valeat quanta idem Julianus cum caeteris commanipularibus et ejusdem propositi sodalibus martyrizando perpessus est, Marciano praeside in alto tribunalis culmine, vel theatri pulpito, concionante, nodosis fustibus et cruentis mastigiis, sine respectu pietatis, flagellatus a cultura Christi flecti nequivit; quinimo pupillam percussoris evulsam, [Col. 0137A] qui sibi crudenter flagrorum vibices irrogabat, quamvis ut magus putenti lotio humectaretur, incolumem restituit. Insuper nefandas simulacrorum effigies plusquam quingentas, quibus pontifices delubrorum libamina litantes bacchantum ritu thurificabant, ad solum diruit, quassavit, evertit. Item Julianus cum juvenculo filio praesidis ut ephebo hircitalio, qui neophytus et nuper ad fidem conversus fuerat, in fundum ergastuli profundum retrusus, ubi fetida damnatorum cadavera diuturno temporis intervallo horrida vermium examina ebulliebant, squaloris nauseam perpetitur, sed versa vice pietas divina, quae suorum semper reminiscitur militum, pro fetenti sterquilinio, olfactum ambrosiae et nectaris fragrantiam carceris illuviem et latebras tolerantibus [Col. 0137B] cum luce limpida clementer contulit. Haec tanta prodigia milites ad excubias confessorum deputati cernentes, spreta fanaticae superstitionis cultura, orthodoxorum phalangibus agglomerantur. Interea defuncti cadaver prolixis fasciarum ambagibus connexum, nondum in sarcophagi theca humatum, flagitante praeside, fusis ad polum precibus, suscitavit. Qui omnem isthinc eundi tragoediam, et illinc redeundi clementiam, attonitis spectatoribus, resurgens de tartari profundo patefecit. Igitur, urgente imperatorum decreto, sancti martyres in circi spectaculo ter denis cuparum gremiis includuntur, quae intrinsecus atrae picis massa, et bituminis fomite sulphurisque fetore farciuntur, et extrinsecus suppositis crepitantis rogi torribus et sarmentorum faculis [Col. 0137C] conflagrantibus succenduntur. In tantum ut flammantis pyrae cacumina minacem obelisci proceritatem et rotundum sphaerae apicem triginta cubitis in conum praecellerent. Sed tamen de torrente incendio superna potestate compresso, triumphales viri, velut obryzum rutilans, spectante circi caterva, in publicum processere. Exin reciproca tortoris nefandi ferocitas, quae semper insontum poenis pascitur, et fuso sanguine saginatur, athletis et agonothetis Christi macta martyrii merita cumulavit. Dum liciis olei de liquore delibutis digitorum articulos et palmarum pollices obvolverent, simulque pedum alloces truciter adnecterent, sed liciorum filis flamma combustis, athletas Dei, in scammate mundi ritu palaestrico agonizantes, a fumigabundis flammarum globis immunes [Col. 0137D] divina tutela protexit. Verum hac confessorum Christi victoria confutatus in amphitheatrum sanctos, ferreis collariis connexos, cruentus carnifex imperat duci, quatenus patefactis cavernarum clustellis, et apertis clatrorum obstaculis ursorum gingivis carperentur et leonum rictibus roderentur. Sic stolida praesidis praecordia Deoque invisa spes pascebat inanis, dum furibunda ferarum rabies, et gulosa belluarum ingluvies coelesti nutu compressa oblatam praedam lurcare non audens: hiulcas faucium gurguliones oppilavit, ut poeta de propheta dicit:

Et didicere truces praedam servare leones.
Ad ultimum beatus Julianus cum caeteris commilitonibus stricta machera crudeliter percussus et rubicundo [Col. 0138A] cruoris rivo perfusus feliciter occubuit; ad quorum venerabiles sarcophagos cum decem Leprosi, quos dira cutis callositas elephantino tabo deturpans, non particulatim, sed membratim maculaverat, venissent; illico, [Bodl., illico et s.] secundae nativitatis gratia in baptisterio regenerati qui in sabanis et sindonibus bajulabantur aegroti, sanctorum meritis sospites et voti compotes salubriter abscedunt.

XXXVII. Amos primus Nitriae famosus accola, qui cum a parentibus invitus ad nuptiarum commercia cogeretur, et tamen invitus nequaquam pudicitiae palma privaretur, magis magisque invisi oblatam matrimonii sortem, ac si squallentis ceni contagia vel venenatum aspidis morsum, refragabatur. Hic ergo Amos generosa prosapia oriundus fuit, qui praepollenti [Col. 0138B] gazarum affluentia, et sumptuosa patrimonii opulentia, apud Aegyptum celebris habebatur [Bodl., habebantur]. Hujus ergo parentes amantissimam sobolem cum adultam, et jam pubescentem in annis juvenilibus deprehenderent, quasi secuturae posteritati consulentes, ad nuptiales thalami copulas, licet magnopere refragantem, invitant: quorum obstinatam importunitatem cum refutando frustrari non posset, simulata matrimonii cohibentia, invitus annulo subarratam sortitur virgunculam, quam in abstruso thalami cubiculo clandestinis verborum hortamentis ad pudicitiae praemia persuadet; cujus precibus, et monitis obsecundans, ad summum virginitatis fastigium anhelat; qui prolixa temporum intercapedine, pariter in castimonia Deo tantum [Col. 0138C] teste vixisse feruntur, et in rigido sanctae conversationis proposito cum virtutum incrementis usquequaque prosperabantur; sub quorum magisterio, ad Christi fidem et contemptum mundi numerosa utriusque sexus caterva confluxit, cumque secundis meritorum successibus in practica pollesceret, horrentem eremi vastitatem adgressus theoricam anachoreseos exercuit vitam, infinitis a vero remuneratore virtutum prodigiis donatur. Nam quidam juvenculus rabidi molossi rictibus, in vesaniam versus, strictus catenarum nexibus, ad eum deductus, actutum incolumitate pristina donatus est. Sed ea conditione prius interposita, ut pauperculae direpta et depeculata [Bodl., depeculiata] mulierculae redderentur. At illi stropham in abdito perpetratam prophetica [Col. 0138D] virtute propalatam, cognoscentes ea, quae fraude abegerant, sponte restituunt. Sed et illud strictim et summatim commemorandum quod duo quidam dolium se viro Dei delaturos spoponderunt, e quibus alter, dum pollicita fefellisset, abeuntem gibbum amisit camelum: alius promissa complens, asello sospite perfruitur. Quanta vero sit pudicitiae virtus, ex hoc manifestius liquebit, quod vir Dei dum Nilotica gurgitis fluenta transire satageret, et spoliare se melote et amiculis erubesceret, ne pudibunda corporis nuditas et indecens obscenitas castos offenderet obtutus, extemplo in citeriorem alvei marginem divina virtute translatus legitur: et ne hoc incredibile videatur, memento qualiter Ababuc discifer [Col. 0139A] messorum fercula o Judaea ad Chaldaeos angelico fretus officio, in puncto temporis perniciter detulerit, et in leonum lacu rudentium per tanta terrarum intervalla, famelicum Dei prophetam affatim paverit, et ubertim saginaverit. Hujus itaque Amos spiritum Antonius eremita, cum carnalis ergastuli vinculis enodaretur, a coelestis militiae manipulo astriferis inferri coelorum agminibus conspexit.

XXXVIII. Tempore scelestissimi Juliani, qui ab ecclesiastico clericatus gradu discedens, et a recto religionis tramite errabundis anfractibus exorbitans, ritu gentilium lugubriter apostare [Bodl., apostatare] coeperat, fuit quidam apud Thebaidam vitae venerabilis, Apollonius nomine, qui anno aetatis quinto decimo vastae solitudinis secreta penetrans et mortalium [Col. 0139B] contubernia subterfugiens delituisse fertur haud procul a veterrimo delubro, in quo Redemptor noster ingressus, quem nefanda Antipatri proles insectabatur, omnes simulacrorum toraciclas ad solum cernuas diruit, secundum praesagum Esaiae vaticinium: Ecce Dominus sedet super nubem levem, et veniet in Aegyptum, et commovebuntur manufacta Aegyptiorum a facie ejus, et cadent in terram. Nubes inquit levis, castissimum videlicet Mariae virginis gremium, humanae corruptionis spurcitiis, et virili complexu carens, praefigurat. Denique praefatus Dei famulus octonis temporum lustris, hoc est, quaterdenis annorum curriculis horrorem deserti non lassabundis, sed indefessis viribus tolerans, quingentorum circiter monachorum archimandrita et rector [Col. 0139C] exstiterat, qui ob praeclaram virginitatis gloriam multis miraculorum signis et prodigiis coruscans centies diurnis, et totidem nocturnis horarum spatiis Deum interpellans, genua curvo poplite flexisse scribitur, cujus colobium cum de stuppae stamine, vel potius putamine, sine pompulenta pannicularum varietate ordiretur, sindonis peplum ex tereti filorum glomere fusoque netum radiis stridentibus et pectine pulsante texebatur, quae longiuscule illo in desertis delitescente, per tot temporum volumina penitus nunquam vetustate extricabantur, cujus alimonia imo parcimonia tam frugalis fuisse ferebatur, ut potissimum viridibus herbarum fasciculis, et recentibus hortorum holusculis sic vesceretur, quasi condito [Col. 0139D] culinae pulmentario potiretur, cum tamen cocturam aut assaturam alimentorum in focularibus praeparatam ad edulium refutaret. Hic aliquando cum Julianus qui tyrannidem et apostasiam pariter arripuit, non modo in clericali gradu constitutos, sed etiam monachica professione fungentes ad militiae cingulum cogeret, a centurione in ergastuli latibulum truditur; sed intempestae noctis conticinio angelus limpidissimo lucis radio resplendens, tremebundis custodibus claustra carceris reserans, virum Dei de latebrosis lautumiae squaloribus eripuit. Quadam die Apollonius, cum iter carperet, gentilium turmas circumquaque cum simulacro debacchantes orationum vinculis quasi radicitus fixas sub divo et torrido solis caumate immobiles manere fecit, ne [Bodl., nec] [Col. 0140A] usquam aut aliorsum ulterius progredi valentes. Sed cum comperissent rem per virum Dei gestam, ilico missis legatoriis spoponderunt, si eis facultas abeundi daretur, omnibus spretis caeremoniarum culturis, se fidem catholicam credituros, et frivolam simulacri effigiem in frusta fracturos, aut in favillam aut cinerem crematuros, quod ita gestum rerum probavit eventus. Lis aliquando propemodum satis cruenta inter duo populosa credentium et incredulorum praedia gerebatur: fortuito casu contigit, ut praefatus vir Dei armatas peltarum testudine catervas jam jamque strictis mucronibus alternatim se jugulaturas offendisset, qui cum verbis pacificis confusam utriusque vulgi simultatem magnopere mitigare niteretur et exortam furentis cunei crudelitatem sedare tentaret, [Col. 0140B] quidam bellicosus incentor, et fautor certaminis ac crudescentis signifer duelli, fertur bacchanti et furibundo strepitu restitisse, dicens se spreta pace sequestra leto tenus pugnaturum; tunc sanctus: Optata, inquit, tibi verbis fortuna contingat. Caeteris enim violati foederis clasma concorditer reconciliantibus, solus ultricem cruentae mortis vindictam exsolves. Insuper nefandum cadaver nequaquam, ut caeteros mortales, sepulcri sarcophagus receptet, sed volucrum rostris laceratus et bestiarum rictibus corrosus, communi sepultura carebis. Ita vero cruenta fors evenit ut propheticus sermo praedixit. Tempore quodam, cum sacrosancta paschalis solemnitas intra speleum celebraretur, et plures ad viri Dei speluncam, velut examen ad alvearium, pro festivitate frequentanda [Col. 0140C] certatim glomerarentur, qua peracta solitae frugalitatis dapibus saginantur, id est, siccis et pauculis panum crustulis, et sale aspersis olerum fasciculis, tum fusis ad polum precibus Dei patrocinium fideliter implorat, et dicto citius pro foribus vestibuli tantas deliciarum affluentias gerulis quos nunquam noverant gestantibus solita pietate Christus famelicis suis tam ubertim contulit, ut usque ad Pentecosten, qui septenis hebdomadarum curriculis calculatur sicut Jubileus septenis annorum laterculis supputatur, divinitus allata epularum stipe quotidie affatim pascerentur. Quod autem coelestis munificentiae stipendium potius, quam humanae liberalitatis xenium fuerit, ex hoc certissimis experimentis [Col. 0140D] colligitur, quod fructuosum eulogiae munusculum ignotis allatum parasitis, tempore praepostero, id est, vernali, non autumnali, divinitus impendebatur, hoc est, mala punica, quae et mala granata nuncupantur, cum palmeti dactylis, quos nicolaos vocant, favos, uvas, et palatas, id est, caricarum massas, cum noverimus vinearum antes, et palmitum propagines vere quidem frondescere et florescere, sed autumno racemis turgentibus, et botris flavescentibus mitescere ac maturescere: contigit aliquando dum calamitosa fames atrocitate in promiscuum Aegypti vulgus crudeliter grassaretur, plures ad eum catervatim stipis gratia confluxisse. Ast ille tres sportulas crustulis et tortellis refertas, unius dici tantum intervallo fratribus victus alimoniam praebituras, fertili [Col. 0141A] benedictione fecundans famelicis vulgi turmis, exhibuit, quae quatuor mensibus cum panis copia plebis inopiam refocillantes ab imminentis famis inedia et discrimine defendunt; hoc idem de farris simila et polline, simulque crassa olei pinguedine fecisse memoratur. In priori quidem miraculo corbes, et fiscellos imitatur evangelicos. In secundo lechithum olei, et pugillum farinae ab Helia propheta fecundae benedictionis ubertate refertos aequiparat.

XL. Expletis igitur, licet summatim, masculini sexus exemplis, qui nequaquam nutabundo integritatis fundamento castae conversationis structuram sustentabant, ad inclytas itidem secundi sexus personas, quae in sanctae virginitatis perseverantia inflexibili mentis rigore usquequaque duruerunt [Col. 0141B] [Bodl., duraverunt] verborum gressibus gradatim spatiantes, ab eisdem pulcherrimos pudicitiae flores feliciter carpere contendamus. Quatenus aeternae beatitudinis coronam illo clementer adminiculum patrocinii praestante, qui virgo ex virginis alvo nascitur, et protoplasti [Bodl., nasciturus prot.] piacula expiavit, et totius mundi statum profligatis tenebrarum principibus beavit, inextricabili plectro plumemus, et quemadmodum pridem ex utroque testamentorum tenore principalis tanti sexus exempla castitati congruentia congessimus, cui potissimum prae caeteris virtutum charismatibus virginale propositum superni atria paradisi et coelestis regni vestibula patefecit, eodem modo in feminini sexus prosapia, [Col. 0141C] sicut infra experimentis astipulabimur, uberrima pudicitiae documenta solerter enucleare nitamur.

En [Bodl., Deinde], ut supra retulimus, beata Maria, virgo perpetua, hortus conclusus, fons signatus, virgula radicis: gerula floris, aurora solis, nurus patris, genetrix et germana filii simulque sponsa ac felix vernacula, sanctarum socrus animarum, supernorum regina civium, columba inter LX reginas et bis quadragenas pellices, propter perenne puritatis privilegium, obsidem saeculi, monarcham [Bodl., monarchum] mundi, rectorem poli, redemptorem soli, archangelo pronuntiante, Paracleto obumbrante, praecordiis tripudiantibus, feliciter suscipere meruit. Verum mihi de Mariae perpetua virginitate, [Col. 0141D] quae ante sacri sermonis receptaculum virgo favorabilis exstitit, et post coelestis puerperii praeconium virgo favorabilior permansit, sollicite scribenti repente ad memoriam rediit, quomodo Cecilia virgo sacratissima indulta jugalitatis consortia, ac pacta proci sponsalia obtentu castitatis refutans, velut spurca latrinarum purgamenta laudabili spiritus fervore contempserit, dispexerit, respuerit; quae licet organica bis quinquagenis et ter quinis sonorum vocibus concreparet harmonia, ac si lethiferos sirenarum concentus cum inexpertos quosque ad vitae pericula pellexerint, sub praetextu integritatis surdis auribus auscultabat. Quamobrem procum proprium, et futurum, si virginitatis fortuna pateretur, levirum, a superstitiosa delubrorum cultura convertens, [Col. 0142A] baptismatis fonte renatos visibiliter angelicis perfrui conspectibus fecit, quibus coelicola ab astris destinatus candidis ac purpureis contexta serta floribus obtulit: Istas, inquiens, coronas immaculato et mundo corpore custodite, quia de paradiso Dei eas ad vos attuli.

XLI. Sed et celeberrimus virginis Agathae rumor ea tempestate longiuscule crebrescens, qua Diocletianus imperator augustae potestatis monarchiam gubernans, truculenta tormentorum edicta orthodoxae fidei cultoribus irrogabat, totam Trinacriae provinciam penetravit, cujus integritatis castimoniam nec membrorum crudelis dilaceratio compescere, nec lictorum atrox vexatio praepedire, nec acra testularum fragmina infringere vel torrida carbonum incendia [Col. 0142B] ullatenus vincere valuerunt: quin potius ut adamantinus scopulus contra illata carnificum tormenta ferro fortior induruit; cujus rei documenta, et non fictae veritatis indicia Siculus indigena et Cathenensis oppidi municeps concorditer astipulantur. Qui cum Ethnae montis incendia favillis late scintillantibus bullirent, sulphureisque flammarum globis fervida torrentium flumina in praeceps currentia crepitarent, sacram sacrophagi tumbam qua virginale corpusculum claudebatur, quasi turris obstaculum, et muri propugnaculum ruituris ignium imbribus opposuerunt, et mox horrendos focorum ardores obvia quaeque crematuros, et liquefactas scopulorum congeries voraturos dicto citius cum [Col. 0142C] virginis suffragio sopierunt.

XLII. Mihi quoque operae pretium videtur, ut sanctae Agathae rumores castissimae virginis Luciae praeconia subsequantur, quas praeceptor et paedagogus noster Gregorius in canone quotidiano, quando missarum solemnia celebrantur, pariter copulasse cognoscitur, hoc modo in catalogo martyrum ponens, Felicitate, Anastasia, Agatha, Lucia, quatenus nequaquam litterarum serie sequestrentur quae contribuli populo apud Siciliam genitae simul in coelesti gloria gratulantur. Etenim sicut Cathenense municipium prae caeteris Trinacriae urbibus Agathae martyrio feliciter coronatur, ita famosissimae Christi tirunculae Luciae praerogativa Syracusae oppidum Siciliae prosperis successibus sublimatur; quae genitricem [Col. 0142D] prolixa valetudine fatigatam et meritis Agathae a rivo cruoris curatam cum alternatim confabularentur hujuscemodi precibus interpellans: Per ipsam, inquit, te deprecor, quae te salvavit, ne tu mihi sponsum nomines, nec de mea posteritate fructum mortalitatis inquiras, sed omnia quae mihi eunti ad corruptionis meae auctorem hominem moriturum eras datura da mihi eunti ad integritatis meae auctorum [Bodl., auctorem] Dominum nostrum Jesum Christum. Matre igitur consentiente, fit rerum repentina distractio, arcarum clustella reserantur, mancorum marsupia replentur; sponsalia erogantur crepundia, et coeli comparantur triclinia; ac dum carnale stirpatur patrimonium, spirituale exercetur mercimonium. Verum pro hujusmodi negotio, sponsus [Col. 0143A] iracundiae facibus inflammatur. Pascasius consul tribunica potestate fretus, acri angore afficitur, eo quod Christi tiruncula, nec sermonum severitate castigata, nec lenonum fallaci lenocinio tradita, a rigido virginitatis proposito penitus inflecti valuit, quamvis testibus [Bodl., restibus] constrictam ad detestabile prostibulum, et invisum lupanar scortorum trahere vel trudere niterentur. Sed sanctam, ab omni magorum machina illaesam et aruspicum superstitione incontaminatam Christi tutela protexit. Postremo furibundus consul flammivomis assandam torribus tradidit: ita ut atrae picis offulas et resinae fomentum cum scintillante oleo rogorum incendia cumularentur. Sed haec divinae potestatis impribus sopita dicto citius tabuerunt: igitur beata Lucia [Col. 0143B] virgo, salvo pudoris signaculo et consummato vitae curriculo, gloriosum martyrii triumphum meruit, dum mucrone confossa maluit purpureum sanguinem fundere quam pretiosam pudicitiam perdere. Nec tamen cruentus carnifex obeuntem virginem gratulabundus conspexit, sed catenarum nexibus constrictus et ab omni Trinacria ut barbarus praedo vel crudelis archipirata spretus est; qui cum ad urbem Romuli rigidis collaribus praegravatus duceretur, a Romano senatu capitalem sortitus sententiam, lugubre praebuit spectaculum.

XLIII. Denique Justina justitiae vernacula, ab orthodoxis non contemnenda virgo, cum Diocletianus imperii sceptris infeliciter fungeretur, quanta vel qualia apud Antiochiam pro virginitate servanda [Col. 0143C] pertulerit, quis mediocri fretus ingenio expedire se posse glorietur? ni cuncta signorum et prodigiorum gesta, quae litterarum apicibus incerta leguntur diligenter didicerit. Quam neque procus ab integritatis arce detrudere, nec magica maleficorum necromantia ullatenus vincere valuit. Sed omnis praestigiarum scaena, quam callido phantasmate falsi nebulones schematizarunt, ut fumus evanescens disparuit, ut cera liquescens emarcuit, ut umbra fatiscens dicto citius dissolvebatur. Hanc inquam cum Cyprianus, qui per idem tempus aruspicum celeberrimus et post Zoroastrem et Simonem magorum praestantissimus fuisse memoratur, adhibitis leviathan argumentis strophosisque deceptionum muscipulis ad thalami [Col. 0143D] copulam et maritale consortium flectere nequiret, illico per castissimam Justinae virginitatem, qua omnes rerum contrariarum [Bodl., omn. contrariarum virtutum] machinas exterminans eliminaverat, invictum Christi tropaeum et ineluctabile bravium, licet paganus prudenter intellexit: Ita prorsus, ut actutum ecclesiastico exorcismo catechizatus et parturientis gratiae vulva in baptisterio regeneratus, ubi bis seni vel bis terni gradus collocantur, catholicorum coetibus ascisceretur, quatenus qui magorum molimina funditus everteret et medullitus amitteret, versa vice supernorum sacramenta coelitus cognosceret et efficeretur impavidus praedicator, qui fuit pervicax fidei refragator, sicque per septenos Ecclesiae gradus paulatim proficiens ad summum pontificatus [Col. 0144A] apicem feliciter perveniret. Justina vero non solum integritatis gloria fine tenus favorabiliter praedita permansit, verumetiam ad capessendam passionis palmam adamante durior diversis tormentorum cruciatibus macerata non cessit, quia invictae mentis fundamina nequaquam arenosis sablonum glareis ultro citroque nutabundis subdiderat, sed editam aulae structuram, ut ille sapiens quem evangelicum describit oraculum, robustissimae petrae imposuit, quae dum crudis nervorum flagris truciter caederetur et crebris palmarum contunsionibus exalaparetur, tandem in sartaginem ferream sevo et pice crepitantem, ut in tanto tormento tenerrima virgo torreretur, scandere jussa est. Sed Christus clementia sua solita, qua mediocribus consulens et contritis corde ultro [Col. 0144B] miserescit, flammantis foci potestatem compressit, ad [Bold., et ad] inclytam nominis sui gloriam virgineos artus ab ingruenti sartaginis exitio potenter protexit. Postremo Claudio Caesare ultroneos Dei martyres ergastuli squalloribus cruciante et edictis crudelibus ad delubrorum caeremonias cogente sententiam decollationis accipiens, una cum Cypriano non jam necromantia freto, sed pontificatu praedito, sacrosancto [Bodl., sacrosancti] cruoris ostro purpurescit.

XLIV. Quid vero beatam Eugeniam loquar perennis pudicitiae sertis coronatam et floridae virginitatis vexillo armatam, quae cum litteris liberalibus imbuta, omnes philosophorum syllogismos et Epicuri sectas atque Aristotelis argumenta, simulque quinquennem [Col. 0144C] Stoicorum taciturnitatem perfecte juxta sophismatum disciplinas didicisset, a Philippo patre interpellata, et a proco generosis orto natalibus ad nuptias petita, ob potiorem virginitatis gloriam, ut spurca sterquilinia sprevit, ut projecta [Bodl. om. projecta] peripsema contempsit, ut cacabatum furvae fuliginis atramentum exhorruit, et ad maternum sanctae Ecclesiae gremium spreto basternae vehiculo, et relictis parasitorum pedisequis, geminis tantum comitata spadonibus perrexit. Ibique baptismatis sacramentum perceptura, ac coenobialis militiae tyrocinium, non muliebriter quaesitura, rasis cincinorum criniculis sub tonsura masculini sexus contra jura naturae sanctorum coetibus aggregatur, et militonum Christi catervis [Col. 0144D] sine castitatis cicatrice salvo pudoris signaculo asciscitur. Quam cum omnis parentelae pia propinquitas et familiaris clientelae domestica sollicitudo fortuitis ademptam casibus arbitraretur, et velut Proserpinam (ut poetarum figmenta ferunt a Plutone raptam) lacrymosis singultibus lugubriter lamentaretur, statim a pithonibus et aruspicibus vana falsitatis deliramenta garrientibus, qui sibi prae caeteris mortalibus frustra latentium rerum peritiam adplaudunt, stolida consulta poposcit. Verum illis frivola scrupulum moventia confingentibus, quae prophetica veritate veraciter carerent [Bodl., caruerint], solita Salvatoris clementia municipium in monte positum et lichnum sub modio coruscantem, clam diutius delitescere non patitur, dum [Bodl., de] saevo infamis calumniae improperio [Col. 0145A] latentis pudicitiae praeconium propalatur. Quamvis auctor integritatis virginale munus clanculis occultare latebris deliberaret, et divinae duntaxat majestatis notitiae, cui abdita secretorum arcana produntur, cognitum fore satageret. Nam cum eidem Eugeniae falsum prostibuli stuprum et lupanaris incesti piaculum Melantia virgo nominis praesagio traducta, matronalis pudicitiae obliviscens, quam lascivae obscenitatis ludibria carnisque incentiva illecebrosis stimulis agitabant, pellaciter impingere moliretur, velut ferrato apologeticae defensionis clypeo retundens strophosae accusationis catapultas de falsitatis pharetra prolatas in ipsos a quibus diriguntur, retorsit; quod textus libelli Eugeniae uberius explanat, quemadmodum antiquitus Susannam, cum fabricatores [Col. 0145B] falsitatum potius quam presbyteri populorum, quos adulterinae titillationis calcar incesti crimine cruentabat, dissona sermonum procacitate fallaciter insimulare machinarentur, densis dirisque lapidum imbribus obruti crudele mortis spectaculum praebuerunt; ut merito Psalmographi sententia de utrarumque prosperis vitae successibus historialiter quadrare et congruere videatur; quamvis de Redemptore secundum anagogen vaticinata credatur: Insurrexerunt in me testes iniqui, et mentita est iniquitas sibi; et quasi pro hac calumniarum contumelia, quam insontes a fallacibus tolerant, apta vicissitudo sequatur, Psalmista ita promulgante: Credo videre bona Domini in terra viventium.

[Col. 0145C] XLV. Sed [Bodl., Sed et] operae pretium videtur, ut gloriosum illustris Agnae exemplar coelibes integritatis aemulatores et carnalis spurcitiae contemptores minime lateat. Quinimo ejusdem virginalis propositi participibus et castae sodalitatis consortibus innotescat, quae pro integritate servanda, omnem ornamentorum gloriam a Proco praefecti filio oblatam, quatenus oblata impetraret connubia, ut lurida fetentis cloacae volutabra contemnens hujuscemodi responsa reddidisse fertur: Discede a me, fomes peccati, nutrimentum facinoris, pabulum mortis, quia jam ab alio amatore praeventa sum, qui me annulo fidei suae subarravit, circumdedit me vernantibus atque coruscantibus gemmis [Bodl., gemmis pretiosis], induit me cyclade auro texta, cujus pater feminam [Col. 0145D] nescit, cujus mater virgo est, cui angeli serviunt, cujus pulchritudinem sol et luna mirantur. Et licet hujus rei gratia ad invisum prostibuli lupanar, ubi scortorum detestanda obscenitas bacchatur [Bodl., debacchatur] et frontosa moecharum impudentia turpiter stupratur, ad infame dedecus natalium propriis exuta vestibus truderetur: tamen corusco immensi luminis splendore vallata angelicis fruitur conspectibus et peplis donatur dominicis: o quanta est furibundae libidinis ferocitas, et e diverso quanta est reconciliati pudoris pietas! Nam cum praefatus obscenitatis amator, flammis carnalibus succensus, lupanar cum sodalibus scelerum aggrederetur, ut virgini sacratissimae spurca lenocinii ludibria labris procacibus irrogaret, coelestis irae mucrone perniciter [Col. 0146A] perculsus occubuit, et veluti Oza arcam testamenti, ubi virga pontificalis, quae fronduerat, et urna aurea coelesti munere referta simulque tabulae Decalogi litteris sulcatae, recondebantur, profanis manibus contingere non metuens, illico immaturae mortis vindictam exsolvit. Sed rursus ad potiorem Dei gloriam, et insultatores catholicae fidei, qui cogitaverunt consilium, quod non potuerunt stabilire, balbis buccarum labellis obmutescerent et porcinus paganorum strepitus contra immunem Ecclesiae castitatem saeviens spumosis dentibus acriter grunnire desisteret, eumdem rediviva sospitate subnixum de inferni voragine reduxit ad lumina vitae, et mox roseo purpurei cruoris rubore perfusa, immaculatam virginitatis victimam Christo offerens martyrizavit; cujus [Col. 0146B] tumba in coemeterio posita gravissimam Constantinae virginis valetudinem, cujus mentionem infra caraxabimus, velut coelesti medicamine fotam incolumitati pristinae restituit.

XLVI. Necnon etiam gloriosas illustrium puellarum personas, Teclae et Eulaliae ad formam virginalis materiae congruentes, praeterire incommodum duxi; quarum Tecla devota Christi virguncula, cum desponsata primo pubesceret aevo et castis pudicitiae moribus nondum lavacri baptisterio renata adolesceret, audita egregii dogmatistae doctrina de integritatis dono disserentis, nec maternis coacta blandimentis, nec Proci compulsa precibus, ad thori contubernia, et nuptialia triclinia inclinatur; quae ante theatrales [Col. 0146C] spectaculi clatros cruentis carnificum manibus adlata, ut pudicitiae praemio privaretur enixe nitentibus, in disrupta tamen castitatis crepundia, et pretiosam virginitatis stolam inter severos leonum rugitus et feroces ursinae rapacitatis rictus, Christo patrocinium praestante, inviolabilem conservavit. Sed et crepitantes enormium rogorum torres et semiustas pyrarum faculas coelestis clementiae fontibus restinctas incolumis ac sospes feliciter evasit. Eulalia vero duplici praedita triumpho, et gemino ornata tropaeo cursum consummatura et fidem servatura coelesti inscribitur albo. Nam post rumigerulae virginitatis gloriam, qua carnalis cloacae spurcitias exhorruit, et nuptialis copulae contubernia sprevit, ad gloriosam martyrii palmam feliciter pervenit.

[Col. 0146D] XLVII. Porro Scholastica ac Christina simulque Dorothea apud Caesariam oriunda in provincia Cappadociae, licet dispari saeculorum serie sequestrarentur, pari tamen integritatis tiara a Christo coronabantur. Quarum prima sub confessionis titulo, licet cruentae passionis occasio defuisset, in consortio catholicorum laudabiliter degebat, et in tam praecelso puritatis fastigio fulminavit, ut cum unicus germanus, quem subnixis precibus unius noctis intercapedinem opportune poposcerat, obtemperare pertinaciter reluctaretur, statim profusis lacrymarum fontibus serenitatem aetheris in procellarum turbines commutans et tonitrua fragore horrisono orbem trementem terrentia concitans, simulque igniferas fulminum coruscationes eliciens, mirum mundo spectaculum [Col. 0147A] exhibuit; secunda autem in tantum divinae charitatis faculis accensa, etiam antequam baptismi rudimenta susciperet, fuisse memoratur, ut statim ab undecimo aetatis anno, fanaticae [Bodl., profanaticae] superstitionis contemptrix et supernorum decretorum cultrix exstitisse narretur; cujus pater in palatio magistri militum officio fungens, cum eamdem sobolem suam liberalibus sophismatum disciplinis imbueret, turrem eidem minaci proceritate in edito porrectam et forti liturae compage constructam eidem [Bodl. om. eidem] erexit. In qua cum bis senis puellis juxta ritum indigitamentorum thymiam a diis ut adoleret et holocausta thurificaret, a patre culturis delubrorum dedito inconsulte cogeretur; sed cum se ab unica filia merito spretum comperisset, et deauratas [Col. 0147B] simulacrorum effigies Jovis scilicet et Apollinis, simulque Veneris stuprorum amatricis, minutatim in frusta confractas animadverteret, ilico diversa tormentorum genera eamdem filiam vexaturus [Bodl., vexaturas], cruentus carnifex et truculentus parricida potius quam pius pater crudeliter machinatur. Verumtamen mens Deo dedita, nec olidos ergastulorum squalores horrescit, nec scopulum collo connexum, et marinis gurgitibus immersum pavescit, nec sudibus crudeliter tenerrima membra caedentibus mollescit, nec venusti capitis deformatio, quamvis flava caesaries raderetur et per publicum decalvata traheretur, statum cordis inclinat. Nec torrida fornacis incendia Chaldaici regnatoris machinas aequiparantia obstupuit, nec venenatos aspidum rictus quas Marsi [Col. 0147C] incantationum carminibus irritabant, pavefacta puellula pertimescit; imo haec omnia Christo patrocinium praestante, salvo pudoris thesauro, feliciter superavit. Postremo geminis spicularum vulneribus sauciata et purpureo perfusa cruore pro Christo martyrizavit. Tertiam vero cum Sapricius orthodoxorum cruentus carnifex non solum ad nuptias, sed ad nefandas quoque idolorum culturas et ineptas gentilium caeremonias cogere nequiret, confestim furibundus catastarum crudelitatem exercuit, lividas palmarum vibices exhibuit, torrentes lampadarum flammas applicavit. Duabus quoque feminis, quae nuper a fide naufragaverant, et a Christi consortio apostataverant, eamdem tradidit depravandam, sed versa vice earumdem probrosas apostatarum cicatrices poenitudinis medicamento [Col. 0147D] ita salubriter curavit, ut statim ordine praepostero doctricem propriam ad martyrii palmam praecederent. Verum cum egrederetur crudele praetorium, Theophilo cum cachinnanti cavillatione flagitanti, ut de paradiso sponsi coelestis, ad quem se properare fatebatur, grata fructuum munuscula mitteret, quod cum calumniae gannitura prolatum, in veritate completum est. Nam pridie quam pateretur, et cruentis mucronibus truncanda subderetur, tria mala cum purpureis totidem rosis ad eumdem Theophilum destinasse describitur, qui, hujus rei gratia propriae occasionem salutis adeptus, rubicundis martyrii sertis coronabatur.

XLVIII. Constantina integerrimae virtutis virgo, [Col. 0148A] Constantini filia imperatoris, qui per idem tempus tripartiti mundi monarchiam prosperis succcessibus gubernasse dignoscitur, nonne cunctas propemodum Romanorum praetorum filias, omnemque pene generosam feminini sexus sobolem ac pulcherrimam pubertatis indolem, famosae virginitatis rumore comperto, ad culturam Christianae religionis et coronam castitatis colloquio incitavit, sermone suasit, exemplo instigavit? Ita duntaxat, ut unamquamque, spreto nuptiali thalamo et maritali luxus commercio, coelestis sponsi amplexus enixius satagere, et inter virgines sapientes cum limpidis lampadibus properare ducta crebro suspiria faterentur, quod plenius de conversatione illius scripta dogmatibus opuscula produnt, cujus rei Attica et Artemia illibatae virginitatis, [Col. 0148B] pudicitiae florentis, satis evidens documentum declarant. Quarum genitor Gallicanus, dum Constantinus Constantii filius in Britannia, ex pellice Helena genitus, sceptris imperii potiretur: nullus in Romana monarchia praestantior exstitit, et quem solum prae omnibus tribunitiae potestatis personis et procerum magistratibus dignissimum ratus est cui Constantinam regali prosapia genitam propter secundos bellorum eventus et prosperos triumphorum successus nuptiali dote subarraret, et ad copulae contubernium, si rerum ratio pateretur, desponsaret, eruta radicitus paganorum cultura ad fidem catholicam conversus est, qui solus ea tempestate Scythicae gentis impetum, quae cum infinito duelli apparatu a Circio proficiscens Thraciarum provincias hostiliter populabatur, [Col. 0148C] perferre potuisse credebatur.

XLIX. His igitur praefatis virginum catervis, nequaquam Eustochiae et Demetriadis virtutum rumusculus, qui passim per Europam crebrescens diffunditur, a nostris litterarum schedulis et apicum pictatiolis excipiatur, quarum prior favorabilis filia Paulae et beatae Blesillae germana adeo apud Occidentis imperium solerti librorum ingenio praedita claruit, ut in orthodoxorum bibliothecis, ubi sagacissima Hieronymi commenta recitantur, illius quoque opinio crebra lectionis assiduitate divulgetur, siquidem sexies terna vel ter sena in Esaiae vaticinium volumina ad eamdem virginem prolixa sermonum serie describuntur, sed et residua canonicarum commentariola [Col. 0148D] Scripturarum quae praefatus divinae legis interpres, et matris solertia et virginis compulsus industria desudavit, universa singillatim commemorare pertaesum est, quae vestrae sagacitatis philosophiam per patentes librorum campos cursitantem nequaquam delitescere reor, cui etiam exhortatorium de Virginitate servanda insigniter edidit opusculum. Secundam vero, nobili stirpis prosapia oriundam, in tantum vagabunda rumorum praeconia extollebant, ut etiam transmarinis litterarum characteribus imbuta, usque ad summam virtutis pharum virgineis [Bodl., virginitatis] meritorum gradibus conscenderit. Siquidem flagitante ejusdem genitrice volumen prolixa et lepida sermonum serie digestum, ad praefatam Christi tirunculam, citra pontum dirigitur, in quo rudimenta vitae [Col. 0149A] illius caraxantur ita: Scribendum est igitur ad Demetriadem virginem Christi, virginem nobilem, virginem divitem, et, quod his majus est, ardore fidei nobilitatam, divitiasque calcantem. Et infra: Quae summo loco nata, in summis opibus, summisque deliciis nutrita, tantis tamque variis vitae hujus blandimentis velut teracissimis quibusdam vinculis irretita subito eruperit, cunctaque simul bona corporis animi virtute mutarit; et post pauca: Meminit enim, inquit, quas mundi opes, gloriamque respuerit, quas denique contempserit vitae praesentis illecebras, quibus voluptatibus renuntiaverit. Rursus ante calcem voluminis, cum supremi examinis exemplum terroremque judicantis, qui aequa discretionis bilance singulorum facta trutinabit, eleganter exponeret, ita exorsus est: Recens factum est, [Col. 0149B] quod ipsa vidisti, cum ad stridulae buccinae sonum Gothorumque clangorem lugubri oppressa metuit [Bold., metu] domina orbis Roma contremuit. Et infra: Si ita, inquit, mortales timemus hostes et humanam manum, qui faciemus cum coeperit clangor et terribilis tuba intonare de coelo et ad illam archangeli vocem omni buccina clariorem totus simul remugiet mundus, tunc tu, justorum choris et sanctis comitata virginibus, in sponsi obviam subvolas, etc.

L. Gloriosas itidem passiones trium germanarum Chioniae et Irenis atque Agapae, quae sub confessionis titulo et sanctae virginitatis praeconio pari tripudio triumpharunt, rusticis saltem schedarum apicibus caraxabimus, quarum celebrandis rumoribus longe lateque crebrescentibus, Diocletianus ea tempestate [Col. 0149C] sceptris imperialibus infeliciter functus, praedictas Christi pedisequas accersiri praecepit, quibus si a Christianae religionis cultura apostatarent, et a recto fidei tramite exorbitantes, nefandae gentilitatis charybdibus naufragarent, palatinas pollicetur infulas et opulenta spondet patrimonia, si mallent [Bodl. add. mundi] matrimonia. Quae cum opulentam mundi gloriam et lenocinantis vitae praesentis illecebras non dissona sententia recusarent, illico, urgente nefandi grassatoris imperio easdem sanctae Ecclesiae sequipedas in latebras lautumiae diri tortores detrudunt, quibus beata Anastasia ne famelicae frugalitatis parcimonia deficerent, alimoniae stipendium et stipis edulium exhibens, lautumiae liminibus libenter haerescit. Exin [Col. 0149D] praedictae sorores, Dulcitio Diocletiani satrapae, nisi diis thimiama thurificarent, torquendae traduntur. Quarum formosam vultus venustatem, non stibio confectam, vel calamistro cirris crispantibus indeptam, sed genuina consparsione ingenitam praeses petulcus contemplans, statim oculorum lenocinio captus, in luxum labescit, ut cera ante larem liquescit; in tantum videlicet caeco carpitur igne, et clandestinis inflammatur stimulis, ut intempestae noctis conticinio cellulam, in qua praefatae virgines psalmodiae concentum celebrabant, violenter irrumpere non vereretur, ubi cuncta culinae suppellex et numerosa cocorum utensilia servabantur. Mox furiis vesaniae correptus, coepit, quasi limphaticus vel freneticus denigratos lebetes et furviores fuligine cacabos [Col. 0150A] complecti tetrasque sartagines bassiare, in quibus diu strophosi fautoris instinctu debacchatus, et ridiculoso ludibrio ludificatus abscedit et nequaquam effecta, sed effoeta voluntate tam corporis habitudine cacabatus, quam mentis morbo maculatus egreditur, et velut Aethiopica nigritudine fuscatus a propriis parasitis et domesticis clientibus non agnoscitur. Etenim tam furva frontis effigies sibi soli patentibus oculorum orbibus delitescit et caeteris sodalibus ac lictoribus patescit, cumque palatii vestibulum caccabatus, irrumpere enixo conamine niteretur, ut imperatori de irrogata vernarum calumnia flebili singultu querimoniam ederet, alii lentis viminibus caedentes, alii palmis, et pugillis colaphizantes, nonnulli ut atrum nebulonis phantasma [Col. 0150B] exsufflantes in faciem procul eliminant: ductus itaque ad domum suam suorum manibus vernarum lamentantis clientelae strepitu lugubriter excipitur, autumnans [Bodl. autumans] incassum, quod a Christi tirunculis magica praestigiae necromantia ludificaretur, velut contritus coluber linguis trisulcis sibilans, rursus sublime tribunal scandit, ut sanctas virgines propriis exutas cycladibus obscenae cupiditatis spurcitia succensus et petulantis lasciviae facibus inflammatus, luxuriosis obtutibus contemplaretur, sed peplorum amicula sceleratis manibus membratim detracta nequaquam a sanctis artubus spoliari valuerunt. Denique Dulcitius praeses cum omnibus machinamentorum incoeptis frustraretur, et quidquid contra Christi virgunculas moliri deliberaret, [Col. 0150C] cassaret [Bodl., cassaretur] imperante Diocletiano comes Sisinnius praefatas Dei famulas satis crudescente poenarum atrocitate vexandas accepit, nisi spurcas delubris caeremonias exhibentes aut Lupercalia et Compitalia celebrando, vel portumnalia perpetrando, et suovetaurilia turificando seu Floralia et nictelia litando, furibunda numina reconciliarent, et deorum favorem repropitiarent; cujus exsecrandum imperium cum implere pertinaciter refragarentur, duae ex illis in torrida crepitantis pyrae incendia trusae, una pharetrarum spiculis sauciata, cum virginitatis palma et martyrii corona paradisi praemia possessurae, et cum CXLIV millibus virginalem melodiam modulaturae ad Christum pariter [Col. 0150D] perrexerunt.

LI. Praeterea imperantibus Augustis Valeriano et Gallieno, cum fervor torridae persecutionis et ardor crudelitatis acrius incanduisset, et coelestis militiae manipulares, qui pro confessione fidei nequaquam formidolosorum more luctatorum palestram certaminis horruerunt, cruentis carnificum mucronibus necarentur, duae germanae virgines vocabulo Ruffina et Secunda, generosis oriundae natalibus, persecutorum rabiem paulisper declinantes ad praediolum suum in Tusciae partibus basternae vehiculo properabant, illico sponsis earum prodentibus nuper ad apostasiae cloacam, velut molossi ad vomitum relapsis chiliarcho cum equestri turma insequente Romam reducuntur, putido squalentium ergastulorum [Col. 0151A] latibulo mancipandae, et subsannantis gannaturae ludibrium laturae. Posthaec Ruffina cum dirissimis verberum ictibus caesa et caerulea flagrorum vibice cruentata in conspectu furentis satrapae vapularet, Secunda constanter ait: Applica ignes, saxa, gladios, flagella, fustes et virgas, quot tu poenas intuleris, tot ego glorias numerabo, quot tu violentias irrogaveris, tot ego martyrii computo palmas. Mox identidem in latebroso carceris fundo, qui fumigabundis fetentis fimi fetoribus horrebat, sanctae virgines includuntur, sed furva caligo coelesti splendore fugatur, et putidum letamen velut tymiama, et [Bodl. omitt. et] nardi pistici fragrantia redolet. Rursus in ardentes thermarum vapores, quae supposita prunarum congerie torrebantur inclementer, jactari [Col. 0151B] imperantur, sed illaesa membrorum venustate sospites e thermis emersisse leguntur; verum cruenta tortorum severitas reciprocis vicibus toties elisa et labefacta, nec mitescere, nec miserescere novit. Siquidem famulas Dei ingentis scopuli mole connexas in medio Tiberis alveo sine miserationis respectu mergere jussit, sed undarum gurgites dantes gloriam Deo ab infidelibus denegatam sanctas virgines riparum marginibus incolumes restituunt. Unde satrapa tanta rerum prodigia obstupescens scribitur dixisse: Istae aut magica arte nos superant, aut virginitatis in eis sanctitas regnat. Postremo capitalem sortitae sententiam, angelicis evectae catervis, cum vexillo virginitatis ad coeli sidera scandunt.

LII. Nec praetereunda censeo sanctarum virginum [Col. 0151C] Anatoliae et Victoriae praeconia, quarum rumores et prodigiorum privilegia per totos mundi cardines longiuscule crebrescunt, dum scedarum apicibus quando rotante anni circulo natalitia earumdem catholici celebrant in pulpito ecclesiae recitantur. Igitur regnante Decio, quando effrenata tortorum ferocitas contra bellatores Christi crudeliter exarsit, praedictas virgines nulla persecutorum rabies, nulla poenarum acerbitas ab integritatis arce detrudere valuerunt, sed omne patrimonium et ornamentorum gloriam tam discriminalia capitum et periscelides crurum, quam olfactoriola nardi et crepundia collo gemmiferis lunulis pendentia, ad stipem mansis [Bodl., mancis] et matriculariis prodiga liberalitate [Col. 0151D] contulerunt. Quo comperto, procorum praecordia furibundis vesaniae faculis inflammantur: dum universi facultatum reditus, et copiosa quaestus stipendia ad agapen pauperculis mendicantibus venirent, tunc Eugenius et Aurelius, qui sponsi earum futuri esse credebantur, fraudulento consilio et dissimulato negotio imperatoris pittacia impetrant, ut ab urbe Roma, ad propria praedia ducerentur, ne forte si pro Christianae religionis titulo eas accusantes publica insimulatione propalarent, possessiones earum et agrorum fundi fiscali jure proscriberentur. Ducta est itaque beata Victoria praesago vocabulo vere Christi victoria in Tribulanum territorium, ut ibidem exiliata famis copia et cibi inopia angeretur. Ea tempestate contigit, ut universi municipes, quorum municipatus [Col. 0152A] in Tribulano municipio fuerat, virus et flatum squammosi draconis non ferentes, spreto oppido, vagabundis meatibus passim dispergerentur. Quibus sancta Victoria, si converterentur ad Deum, relictis deorum statunculis et abdicatis delubrorum lupercalibus, ultronea spopondit se virulenta spumantis basilisci spiracula procul pulsaturam et urbem incolumitati pristinae reddituram. Nam propter venenata horrentis chelydri flabra calamitosum vulgus ingenti strage catervatim trucidabatur, parentes praepostero ordine immatura pignorum funera cernentes flebilibus orbitatis questibus acriter arctabantur. Tunc patronus civitatis generaliter ex persona promiscui sexus cunctos puellae oraculis credula praecordia pandere pollicetur, si truculenta gipsae crudelitas, [Col. 0152B] quae lethiferam miserandis civibus luem inferebat, longius arceretur. Tum sacra virgo angelico fulta suffragio cum turbis populosae civitatis ad spectaculum manipulatim confluentibus, ducitur ad draconis speleum, crepante jam pullorum plausu et sonante gallicinio et nequaquam formidolosis gestibus tremibunda, nec meticulosis palloribus nutabunda latitantem alloquitur bestiam. In nomine, inquit, Jesu Christi Domini nostri exi hinc, draco nequissime, et da honorem Deo, vade ubi non habitant homines. Paruit draco dictis et cursu rapidissimo fugiens abscessit. Illa vero, ingressa latibulum belluae, flagitat populum jam periculi expertem, ut sibi oratorium in eadem crypta struant, et puellulas ad patrocinium vitae impendant, quibus imperio parentibus [Col. 0152C] LXX virgunculae divino servitio subjugatae, consona melodia dulciter hymnizantes et psalmorum concentus suaviter concrepantes victoriae exemplis et monitis haerescunt. Porro Eugenius procus ejus emenso triennio Capitolii flaminem enixa prece poposcit, ut missa statuncula [Bodl., missae statunculae] Dianae cogeret Victoriam apostatico ritu thurificare. Illa nefandum facinus exsecrata et gerulum simulacri exosa, ictu gladii interimitur. Nec tamen cruentus carnifex victoriam de Victoria nactus est, sed mancus, manu arida, et elephantina cutis callositate purulentus et vermibus scaturiens putidum exhalavit spiritum. Anatolia vero in exsilium trusa, signorum miraculis crebrescens, praefatam sociam in [Col. 0152D] virtutibus aequiparavit. Etenim filium consulis energumenum rigidis catenarum nexibus astrictum expulso habitatore, dicto citius curavit. Quo rumore clarescente, et larvatos, et comitiales, ac caeteros valetudinarios pristinae sanitati restituit. Sed et Marsum, qui virulentos matrices ad sacrae virginis laesionem incantationum carminibus irritabant, ut poeta ait:

Frigidus in pratis cantando rumpitur anguis,
diris spiris involutum perniciter eripuit. Tunc beata Anatolia cum staret in oratione erectis ad sidera palmis, et fusis ad polum precibus, evaginato ense capulo tenus per utraque latera adacto cum virginitatis triumpho rubra martyrii serta fuso sanguine sortitur.

[Col. 0153A] LIII. Sed quid mirum rudi coruscante gratia, postquam virgo virginem sancto puerperio peperit, cujus principatus super humeros esse perhibetur, si sic Ecclesia Virginibus redundet, sicut coelum sideribus resplendet, cum etiam castissimum Joseph legalia veterum volumina immensis praeconiorum laudibus concelebrent, quem ab ingruenti multiformium calamitatum discrimine, quas non solum lividorum conspiratio germanorum fraternum nequaquam exosa parricidium intentabat: verum etiam obscena fallentis dominae frivola matrimonialis [Bodl., matronalis] pudicitiae oblita machinabantur, quamdiu purae virginitatis comes et lenocinantis prostibuli contemptor exstiterat, illaesum divina tutela protexit, futurorumque prodigiorum arcanis [Col. 0153B] imbutum et signorum portentorumque praesagio caeteros mortales latentium mirabiliter instructum, prophetica quadam vaticinatione inspiravit, ut non immerito a limpidissimis solis ac lunae luminaribus ac residuis stellarum sideribus, simulque fecundis manipulorum fasciculis somno sopitus adorari venerarique videretur, dum in pulcherrimo pubertatis decore et formosi vultus florens venustate multo formosiore fretus virginitate, strophosam muliebris audaciae muscipulam parvipendens, callidae deceptionis decipulam declinavit, simulque fraudulenta femineae titillationis lenocinia ac blanda sermocinationis incitamenta, velut lentescente nectaris defruto seu mulsae [Bodl., mulso] mellitae potationis oblectamenta, [Col. 0153C] atrum veneni virus infundentia, et incautos quosque sine lorica fidei armaturaque militari repertos truculenter ad tartarum trudentia sprevit, vicit, contempsit, et cum palma virginitatis aufugit; qui licet arcta sordentis ergastuli latibula, et tetrum tenebrosi carceris squallorem propter egregium pudicitiae puritatem pateretur, attamen clandestinae castitatis cognitor Deus, cui secreta patent, et quem abstrusa non latent pro incontaminata adolescentis continentia eidem Memphyticae gentis gubernacula tradidit, et florentis imperii moderamen regendum commisit.

David quoque opinatissimus regum, sub ipso pubertatis tirocinio illibata virginitate praeditus antequam copula matrimonii et connubii nexibus nodaretur, [Col. 0153D] nonne argutis fibrarum fidibus limphaticum mitigabat, et impensa sospitatis gratia freneticum curavit, dira procul tetrorum explosa spirituum vesania, quique etiam aetate tenellus lacertis invalidus [Bodl., validus] frementium mandibulas leonum discerpsisse, dirorumque rictus ursorum frustatim confregisse, et enormem Allophilorum gigantem crista cassidis ac thorace indutum, orceis et phala- [.....] armatum aereaque umbonis parma protectum, saxis tantum teretibus et fundibulo fretus singulariter congrediens obtruncasse describitur. Ergo licet vita illius usque ad metam mortis probabilis exstitisset, utpote qui solus nepotum et pronepotum piacula proprii praerogativa meriti abolere potuisset, ut in Basileon de regibus priscae legis censuram praevaricantibus [Col. 0154A] saepe cautum est: Non exstinguam scintillam David, tamen relicto virginitatis statu Urias insons interimitur, Bersabae illegitimo jugalitatis vinculo foederatur, et pro hac temeritate expianda coelestis irae mucrone proles primogenita percutitur, licet inquam uterque patriarcha, quandiu aura aetherea et vitali flamine vesceretur, supernae majestati gratissimus exstiterat [Bodl., exstiterit], ast tamen post carnalis consortium copulae [Bodl., consortii copulam], de utroque minora virtutum praeconia crebrescunt.

Samson ille Nazareus ab ipsa gracillima cunabulorum aetatula Domino septenis crinibus sacer antequam fraudulentis Dalilae complexibus caperetur, et perfidi pellicatus stupro enerviter deceptus illecebrosis [Col. 0154B] lenocinii nexibus nodaretur; nondum ferro dempta cincinnorum caesarie, quantis miraculorum signis et virtutum rumoribus omni saeculo usque ad id tempus inexpertis effulsisse devulgatur [Bodl., divulgatur].

LIV. Igitur, sicut supra retulimus, per Hieremiam et Danielem caeterosque ejusdem propositi consortes et florentis pudicitiae sodales futura incarnati Verbi virginitas mysticis sacramentorum obumbrationibus figurabatur: ita per Abel insontem mitis innocentia et passio, per Melchisedech vero supernae potestatis pontificium et coelestis infulae flamminium praesignabatur, quorum prior, ut altius repetens ab origine pandam, propter dignitosam innocentiae palmam, et [Col. 0154C] originalis patientiae titulum spreto fraterni libaminis sacrificio rata et grata divinis conspectibus holocaustomata, primus mortalium offerre promeruit, et hujus rei gratia a perfido et nefando fratre inextricabile germanitatis vinculum contra jus divinum et fas humanum rumpente crudeliter cruentatus futuram in fine saeculorum pii Redemptoris nostri passionem purpureo pretiosi sanguinis ostro praefiguravit. Ast vero Melchisedech inchoante tertia saeculi aetate florens, et primus summi sacerdotii dignitate subnixus ac praeclaro pontificatus apice praeditus, per idem tempus orta regum simultate patriarchae cum CCCXVIII vernaculis famosum reportanti tropaeum, et post enormem catervarum stragem cum fratruele numerosas Sodomorum reducenti praedas [Col. 0154D] obvians, nonne pro sanctitate conversationis typica panis merique libamina litaturus Redemptoris tropice personam praefigurans obtulit [Bodl. om. obtulit], ut merito de Christi sacerdotio quo geminam obtulit victimam Davidica concinnant [Bodl., concinant] oracula, Tu es sacerdos in aeternum secundum ordinem Melchisedech; cujus paterni geniminis prosapia et maternae generationis propago, ignota saeculis genuini partus natura delitescit. Idipsum Apostolo testante, Sine patre, sine matre, sine genealogia; quamvis vulgata Hebraeorum traditio hunc fuisse arbitretur Sem primogenitum Noe, Tritavum Abrahae et Nachor, et Aran. Sed plurimum differt inter ambiguas Pharisaeorum traditiones et elucubratam sacrae Scripturae definitionem. Apocryphorum enim naenias et incertas [Col. 0155A] frivolorum fabulas nequaquam catholica receptat Ecclesia.

LV. Sed ad propositum revertar. Ornetur, inquam, beata virginitatis integritas non exterioris hominis formosa venustate; sed interioris religiosa castitate. Si enim exterior pretioso indumentorum comptus ornatu saeculariter gloriatur, frustra interior de pulchritudine propria inaniter [Bodl. om. inaniter] gratiatur, cum Vas electionis generali sententia quasi speciali refragetur, Mihi, inquiens, absit gloriari, nisi in cruce Domini; ut quid enim saeculi pompulenta vanitas in catholicam Christi basilicam intromittitur, ob quam rem virgines Christi coenobii famulatu conversantes, ornamentis vestium delicatis decorari satagunt. Nonne Achar filius Acharmi, qui de anathemate [Col. 0155B] municipii septeno murorum ambitu vallati pallium coccineum et ligulam auri sibi usurpans contra decretum ducis clandestina fraude subripuit cum totis parentelae contribulibus et domesticis clientelae sodalibus saxorum imbribus obrutus horrendum mortis spectaculum Hebraeorum phalangibus praebuit? Per allegoriam vero oppidum Hiericho cum septiformi murorum obstaculo typum mundi cum septenis saeculorum millibus designasse priscorum Patrum decreta sanxerunt, non ergo ruituri vetita mundi ornamenta purpureae pretiosis tincturae muricibus colorata alumnis coenobii vernaculis Christi virginibus Ecclesiae contra apostolica statuta et legalia scita rite ac regulariter congruere queunt. Siquidem pastor gregis dominici et janitor coelestis [Col. 0155C] aulae, de quo poeta,

Claviger aethereus portam qui pandit in aethra.
Ita auctoritate principali et authentico pontificatu promulgat: Sit mulieri non exterior ornamenti, aut auri, aut vestis cultus, sed cultus cordis. Unde Gregorius pervigil pastor, et paedagogus noster, noster inquam, qui nostris parentibus errorem tetrae gentilitatis abstulit et regenerantis gratiae normam tradidit, cum evangelicum explanaret dictum: Ecce qui mollibus vestiuntur in domibus regum sunt, adjunxit: »Nemo ergo existimet in studio vestium peccatum deesse, quia si hoc culpa non esset, nequaquam Petrus apostolus per epistolam suam feminas a pretiosarum vestium appetitu compesceret, dicens: Non in veste pretiosa. Quod si hoc culpa non esset, nullo [Col. 0155D] modo Joannem Dominus de vestimenti asperitate laudasset. Pensate quae culpa sit hoc etiam viros appetere a quo curavit pastor Ecclesiae et feminas prohibere.«

LVI. Evidens namque ut mihi videtur, inexcusabilis arrogantiae probrum et ostentationis indicium ex eo declaratur, quod nemo ibi pretiosis et coloratis vestibus indui desiderat, ubi a nullo valet videri; unde B. Cyprianus de virginibus loquens: »Quid, inquit, ornata, quid compta procedit, quasi maritum aut habeat, aut quaerat?« Et infra subdidit: Neque enim virginem fas est ad speciem formae suae comi, aut de carne, et ejus pulchritudine gloriari, cum Apostolus dicat, Mihi autem absit gloriari, nisi in [Col. 0156A] cruce Domini nostri Jesu Christi; nulla sit illis magis quam adversus carnem colluctatio et vincendi corporis ac domandi obstinata certatio. Ornamentorum enim ac vestium insignia et lenocinia formarum, non nisi prostitutis ac impudicis feminis congruunt, et nullarum fere pretiosior cultus est quam quarum pudor vilis est. In Apocalypsi mulier illa amicta erat pallio purpureo et coccineo. Fugiant castae virgines et pudicae incestarum cultus, habitus impudicarum, luparum insignia, ornamenta meretricum.« Et alibi: »Caeterum, inquit, si tute sumptuosius comas et per publicum notabiliter incedas, oculos in te juvenum illicias, suspiria adolescentum post te trahas, concupiscendi libidinem nutrias, sperandi fomenta succendas, ut etsi ipsa non pereas, alios tamen perdas, [Col. 0156B] et velut gladium te et venenum videntibus exhibeas, excusari non potes, quasi mente casta sis et pudica; redarguit te cultus improbus et impudicus ornatus, nec computari jam potest inter virgines Christi quae sic vivit ut possit adamari.« Hactenus Cyprianus: Nunquid ille conditor ac creator omnium Deus hirsutas bidentum lanas et setosa vervecum vellera, non potuit rubro conchilii sanguine aut cruento bacciniorum succo inficere, seu certe, purpureis tincturae muricibus naturaliter colorare, si hoc nostris usibus commodum et utilitati [Bodl. add. nostrae] profuturum solerti praescientia praevidisset ut [Bodl., et] illud veraciter impletur, quod per ironiam a poeta feliciter cantum est:

Nec varios discet mentiri lana colores:
[Col. 0156C] Ipse sed in pratis aries jam suave rubenti
Murice, jam croceo mutavit vellera luto,
Sponte sua sandix pascentes vestiet agnos.
Et quasi ille de quo dictum est: Qui vivit in aeternum, creavit omnia simul, cum conderet orbem originaliter creare nequiverit, nunc mortalium industria stolidis ac superfluis adinventionum argumentis addere et amplificare contendat. Unde inclytus item Cyprianus Punicorum pontifex inquit: »Neque enim Deus coccineas, aut purpureas oves fecit, aut herbarum succis et conchiliis tingere, et colorare lanas docuit. Nam quippiam in rerum visibilium plastica humanae naturae necessarium omnipotentem reliquisse infectum et imperfectum catholicae fidei regula refragatur; sed quid mirum si apostolorum oracula et jurisperitorum scita praefatas frivolorum [Col. 0156D] naenias abominentur, cum etiam gentiles gentilibus et paganis pagani quasi ridiculosum subsannantis gannaturae opprobrium legantur improperasse hoc modo, cum infami proverbiorum elogio cachinnantes ac cavillantes

Vobis picta croco et fulgenti murice vestis:
Et tunicae manicas et habent redimicula mitrae.

LVII. Judith filia Merari post obitum Manasse sumpto viduatis theristro et spreto sponsali peplo blanda procorum lenocinia contemnens, nondum resultantibus apostolicae salpicis clangoribus, Dico innuptis et viduis, bonum est illis, si sic permanserint; quasi candens lilium pia castitate florescens, atque a publicis conspectibus delitescens, in coenaculi solario [Col. 0157A] pudica conversabatur, cum horrendum Assyriorum principem, qui innumeris manipulorum millibus equitatu et peditatu glomerantibus orbem trementem terruit, Abra comitante circumvenire moliretur, haud secus decipiendum credidit, nec aliter obtruncandum rata est, nisi cum nativa vultus venustate ornamentis etiam corporalibus caperetur, de qua in LXX translatoribus scriptum est: Induit se vestem jocunditatis suae et imposuit periscelides et dextralia, et annulos, et omnia ornamenta sua, et composuit se nimis in rapinam virorum. En non nostris assertionibus, sed Scripturae astipulationibus ornatus feminarum rapina virorum vocatur. Verum quia hoc in arcta Betuliae obsidione pro contribulibus dolitura compatientis affectu, non castitatis defectu fecisse memoratur, [Col. 0157B] idcirco salva pudoris reverentia celebre meticulosis municipibus tropaeum et inclytum oppidanis trepidantibus triumphum teste tyranni capite et conopaeo reportavit. Necnon in Proverbiis mulier illa procax et pertinax, Synagogae typum obumbrans, quae virum proprium integro plenilunio reversurum spopondit, ornatu meretricio et luxu lenocinante vecordem juvenem pellexisse et fraudulento verborum oblectamento deceptum lugubriter elicisse describitur, ut merito quasi bos ductus ad victimam caecae cupiditatis petulantia captus nefandum prostitutae lupanar aggredi minime vereretur, ignorans quod ad vincula stolidus traheretur, donec transfigat sagitta jecur ejus, velut si ales perniciter festinet ad laqueum.

[Col. 0157C] LVIII. Puderet referre quorumdam frontosam elationis impudentiam et comptam stoliditatis insolentiam, quae in utroque sexu non solum sanctimonialium sub regimine coenobii conversantium, verum etiam ecclesiasticorum sub ditione pontificali in clero degentium, contra canonum decreta et regularis vitae normam deprehenduntur usurpatae, ob id solum, ut crustu interdicto phalerataque venustate carnalis statura comatur ab habitudo corporea membratim ac particulatim perornetur. Nam cultus gemini sexus hujuscemodi constat, subucula bissina, sive hyacinthina, tunica coccinea capitium et manicae sericis clavate calliculae [Bodl., clavatae galliculae] rubricatis pellibus ambiuntur [Bodl., ambiunt], antiae [Col. 0157D] frontis et temporum cicini [Bodl., concini] calamistro crispantur, pulla capitis velamina candidis et coloratis mafortibus [Bodl., mavortibus] cedunt, quae vittarum nexibus assutae talo tenus prolixius dependunt, ungues ritu falconum, et accipitrum, seu certe ad instar cavannarum, acuuntur, quos naturaliter ingenita edendi necessitas instigat obunca pedum fuscinula et rapaci ungularum arpagine alites et sorices crudeliter insectando grassari. Verum ne forte propter publicatum [Bodl., publicatam] protervorum insolentiam et traductam indisciplinatorum arrogantiam, qui malunt negligenter dissimulari quam clementer increpari, obliqua livoris invidia criminemur, aut strophosae suggillationis ludibrio derogemur, hujuscemodi disputatio nequaquam ulterius [Col. 0158A] proteletur, sed competenti clausula maturius terminetur, ne dum maligma [Bodl., malagma] medicamenti purulentis protervorum vulneribus quaerimus, rigida convitiorum flagra virulentasque asperae invectionis mastigias ab aemulis truciter illatas experiamur, et tamen non magnopere moveor quamlibet adversus stipulatorem veritatis suatim livescant ae contra insectatorem tumentis jactantiae graviter ingemescant. Quia meliora sunt vulnera diligentis quam oscula odientis, levius quippe ferenda est livida devoti vibex amici, quam adulatio fallax inimici. Unde proverbium dicitur,

Lingua assentatrix vitium peccantis acerbat,
   Et delectatum crimine laude ligat.
Et infra, inquit:

[Col. 0158B] Libera sit potius vox correctoris amici:
   Serpere nec libris caeca venena sinat.
Quamobrem ab omnibus generaliter indulgentiae veniam non difficulter impetrandam reor, quia neminem specialiter sermonum severitas castigando exacerbavit. Nam passiva plurimorum generalitas nequaquam jure lacerari debet, ubi specialis singulorum proprietas culpari non valet; multum quippe genus et species, hoc est, generalitas et specialitas, ab invicem differunt. Sed de intactae virginitatis gloria dicturi propemodum superflue, de peplorum amiculo rhetoricamur, cum de pudicitiae tantum praeconio remotis paulisper reliquarum rerum negotiis, prout gratuita Dei gratia suppeditat, philosophari decrevimus.

[Col. 0158C] Omne etenim purae virginitatis privilegium potius in solo liberae mentis praesidio servatur, quam in arcto carnis clustello continetur, et magis inflexibili ultroneae voluntatis arbitrio salubriter tutatur, quam coacto corporis famulatu funditus ad nihilum redigatur; unde Augustinus Afer Hipponensis pontifex elegante prosae sententia promulgat dicens: Ita non amittitur corporis sanctitas manente animi sanctitate, etiam corpore oppresso, sicut amittitur corporis sanctitas, violata animi puritate, etiam corpore intacto, quod Prosper per cola et commata mellitis versuum epigrammatibus inculcavit, dicens:

Mens illaesa nihil violato in corpore perdit
   Invitam carnis vulnera non maculant.
Nec crimen facti recipit, non mista voluntas
   Velle magis facinus, quam tolerare nocet.
[Col. 0158D] Sic autem ad cordis penetralia cuncta recurrunt,
   Ut plerumque animus sit sine carne reus,
Cum quod ab intacto submotum est corpore solus,
   Concipit, et tectis motibus intus agit.

Denique praefatus Punicorum praesul: Virginitas, inquit, carnis corpus intactum. Virginitas animae fides incorrupta. Item Prosper inquit:

Carnis virginitas intacto corpore habetur,
   Virginitas animi est intemerata fides;
Qua sine corporei nil prodest cura pudoris,
   Sed mentis pietas auget utrumque bonum.
Igitur, digesto pulcherrimae virginitatis libello, licet mediocriter urbano, stylus jam finem flagitat, et dictandi tenor terminandus est; quia illustris concionator: Tempus, inquit, loquendi, et tempus tacendi. Non enim aliud quodlibet munusculum plus ratum et gratum virginibus Christi fore credideram, quam ut [Col. 0159A] pudicis pudicitiae praemia promerentur et mundis munditiae munera mitterentur.

LIX. Fateor autem charitati vestrae quod hoc opusculum, licet constet minusculum pastoralis curae sarcina gravatus, negotiorumque terrenorum ponderibus oppressus ita perniciter, ut satagistis dictare, vobisque destinare, nequiveram, quia securae quietis spatium et morosam dictandi intercapedinem scrupulosa ecclesiastici regiminis sollicitudo denegabat, et tumultuans saecularium strepitus obturbabat. Otium namque clandestinae quietis et remotis secretae solitudinis largam scribendi materiam dictantibus affatim conferunt. Sicut e contrario verbosa garrulorum loquacitas et infesta saecularium negotia, quae contemptibilibus Ecclesiae Apostolus dispensanda [Col. 0159B] praecipit, violenter auferunt. Non enim ut Origenes inclytus Graecorum didascalus, qui tertio ineunte aetatis lustro omnes propemodum philosophorum disciplinas, hoc est, arithmeticam, geometricam, musicam, astronomiam, astrologiam et mechanicam, in pubertatis principio perfecte consummavit, dictandi tenorem notariis excipientibus et antiquariis describentibus usurpare praesumpsimus. His ergo de causis epistolarum vestrarum debita vicissitudo, quasi quodam dilationis obstaculo, tricabatur. Quae meorum fenus votorum hactenus infectum arguebant [Bodl., arguebat], praesertim, ut dixi, diversarum rerum distensionibus fessae mentis cervicem gravi fascis sarcina deprementibus. Haec morosa tricatio evenit [Col. 0159C] ut pollicita Codicilli rescriptio tanto temporis intervallo diutissime protelaretur. Rimosa namque fragilis ingenii barca, dirae tempestatis turbine quassata, licet laborante lacertorum remigio optatum silentii portum sero attigit. Sed tamen nostrae rusticitatis stipulatio, superno Christi patrocinio freta, fiducialiter confidit quod nostrarum carbasa antennarum prosperis ventorum flaminibus sinuata, quasi inter scyllam soloecismi et barbarismi baratrum indisruptis rudentibus feliciter transfretaverint, scopulosas quoque lautacismi collisiones, et moytacismi voragines, incautos quosque sine grammaticorum gubernaculo repertos ad erroris naufragia truciter trudentes minime perhorruerint.

LX. Porro quemadmodum intactae virginitatis gloriam [Col. 0159D] rhetoricis relatibus favorabiliter venerari nitebar, sic identidem, si hoc carneum animae ergastulum ante fatis, ut dicitur, crudescentibus cassabundum non obierit, ac dura Parcarum quies et ferreus lethi somnus palpebrarum convolatus non tricaverit, heroicis hexametrorum versibus ejusdem praeconium pudicitiae subtiliter comere Christo cooperante conabor; et velut jactis jam rhetoricis fundamentis ac constructis prosae parietibus cum tegulis trochaicis et dactilicis metrorum imbricibus firmissimum culmen coelesti confisus suffragio imponam. Verumtamen promissum sequentis eulogiae munusculum, non aliter me spopondisse mementote, ni torpens nostrae mediocritatis ingenium, quod quasi focus fulvis favillarum cineribus coopertus, si non fuerit sciscitandi [Col. 0160A] aut scribendi fomite succensum, frigenti tempore tabescit, iteratis totidem epistolarum scriptis instigare dignemini, quod praecedentem libelli textum nequaque [Bodl., nequaquam] lepida urbanitatis facundia digestum, fidenter impetrare merebamini. Etenim frustra sequentis opusculi sarcina desudans laboriosis oneribus lacessere nitar, nisi praecedentis scripturae stylum vestrae sagacitati fore gratum experiar, potissimum cum metrica leporis elegantia et rhetoricae dissertitudinis eloquentia, tantum altrinsecus discrepent, quantum distat dulcisapa a merulento temeto.

Hactenus interea formosae virginitatis speciem, et venustum pudicitiae vultum componens, diversis [Col. 0160B] virtutum coloribus, quasi fucorum floribus depinxi; quemadmodum solent nobilium artifices imaginum et regalium personarum pictores deauratis petallis thoracidas [Bodl., thoraciclas] ornare, et pulcherrima membrorum liniamenta fabrefactis vultibus decorare, cum tamen iidem opifices plerumque turpi natura corporis deformes et contemptibiles existant, magisque iconisma regale compto stemmate depictum laudatur, quam despicabilis persona pictoris veneratur, qua de re sedis apostolicae praesulem reor dixisse: Pulchrum depinxi hominem pictor foedus, aliosque ad perfectionis littus dirigo, qui adhuc in delictorum fluctibus versor. Eia! Christi tirunculae, sit mihi praesentis opusculi rata recompensatio vestrarum precum frequens collata vicissitudo, meique [Col. 0160C] laboris et sudoris fiat fulcimentum vestrae intercessionis adjumentum [Hic deficit Bodl.]; ut qui propria meritorum qualitate et fidei fragilitate tremebundus ac nutabundus vacillare videor, robustissima patrociniorum vestrorum columna fretus, feliciter ac firmiter fulciri merear, et quem gravi facinorum et flagitiorum sarcina triste piaculi pondus deprimit, vestrorum potens meritorum suffragium benigna pietate clementer sustentet, quatenus in sancta synaxi cum veneranda monasticae classis caterva universitatis creatori medullata orationum holocaustomata flexis poplitibus concorditer obtulerit, meae contemptibilis personae, juxta quod vestra vota devota spoponderunt, reminisci dignetur, ut et nostra [Col. 0160D] vobis supplicantibus, juxta Psalmographi sententiam, oratio dirigatur, sicut incensum in conspectu divinae Majestatis thurificatur, quod porrectarum elevationi manuum simulatur, et sacrificio serotino aequiparatur, unde sacra materterae Domini soboles primus Eliae pontifex, cum Evangelii splendor auroresceret et jubar lucis aeternae rutilaret: Orate, inquit, pro invicem, ut salvemini; et infra extemplo subdidit: Multum valet deprecatio justi assidua. Siquidem oppido frequens oratio quasi arx editissima et inextricabile propugnaculum contra venenatas aemularum ansatas fore creditur. Orantem pro nobis beatitudinem vestram alma Trinitas, una Deitatis substantia, et trina personarum subsistentia, totius mundi monarchiam gubernans, ab alto coeli culmine [Col. 0161A] jugiter tueri dignetur. Valete o flores Ecclesiae, sorores monasticae, alumnae scholasticae, Christi [Col. 0162A] margaritae, paradisi gemmae, et coelestis patriae participes. Amen.




[Col. 0161]
EPISTOLA AD ACIRCIUM, SIVE LIBER DE SEPTENARIO, ET DE METRIS, AENIGMATIBUS AC PEDUM REGULIS. [1Kb] (C,S)

[Col. 0161B] Domino praestantissimo et prae caeteris dignitatum gradibus glorificando, mihique jam dudum spiritualis clientelae catenis connexo, illustri Acircio, Aquilonalis imperii sceptra gubernanti, illustris regalis regni regimina dispensanti, Aldhelmus catholicae vernaculus Ecclesiae, immarcescibilem sempiternae sospitatis salutem.

Non ambigo, reverentissime fili, sed profundae credulitatis frena relaxans confido, quod provida sagacitatis vestrae praecordia reminiscantur nos ante bis bina lustrorum volumina inextricabile conglutinati foederis pignus pepigisse, et spirituali sodalitatis vinculo devotae charitatis contubernia copulasse; nam pridem tempore pubertatis nostrae cum septiformi spiritualium charismatum munificentia vestra [Col. 0161C] solers indoles sub manu venerandi pontificis ornaretur, paternum memini me [Par. om. me] nomen adeptum, teque adoptivae dignitatis vocabula cum coelestis gratiae praerogativa sortitum, quem videlicet spiritualium incrementorum fructum propheticus sermo allegoricis aenigmatibus explanans designat virgultum in typo beatae et incorruptae Dei Genitricis de radice Jessae fecundis palmitibus pullulasse, et purpureum serculorum flores mysticis obumbrationibus prolapsi recuperatorem mundi praefigurantem, chirographumque protoplastorum misericorditer abrogantem cum septeno sapientiae intellectu, caeterarumque virtutum Spiritum germinasse; idem namque septiformis sacramentorum numerus sacrosanctis testamentorum miraculis [Par., oraculis] frequentissime [Col. 0161D] astipulatur: cujus numeri mysterium iterata replicatione revolvens, de amoenissimo Scripturarum paradiso, quasi quosdam campestrium cauliculos aut vernantes pratorum flosculos coacervans, ad unius coronae texturam congerere nitar, ut evidentius in propatulo patescat, cunctisque scrutinio scrutantibus luce limpidius clarescat, a quantis profectibus quamque sacratis ordinibus nostrae necessitudinis primordia et necdum matura rudimentorum [Col. 0162B] tirocinia originaliter processerint, pullulaverint, viguerint. Hic, inquam, septiformis laterculorum numerus ab ipso nascentis mundi primordio sacer oriundus exstitit. Nam non solum universitas totius creaturae quam volubilis et agilis polorum vertigo et bina cingunt hemisphaeria, septenario hebdomadis simplae curriculo specie multiforma patrata narrantur; cum tamen in ictu et atomo vivens in aeternum creaverit omnia simul, verum etiam optata futurorum requies promissorum et beata perennis vitae felicitas, quae singulis quibusque meritorum emolumentis recompensabitur, non nisi septena per temporum incrementa millenario numero sequestrata reproborum caterva insontibus et piaculorum crimine carentibus tribuatur [Par., tribuitur] ejusdem quoque supputationis [Col. 0162C] sacramenta patuerunt si prisca commemorans ab origine pandam cum horrenda cataclysmorum irruptio, mortalium flagitia coercens, et coelestis vitae pervicaciam ultricibus undis abluens, cuncta quae reciproco corporeae vivacitatis spiraculo vescebantur, exceptis ad propagationem sobolis futurae relictis, usque ad internecionem necaret, diramque Stygii Plutonis ingluviem exsanguinibus miserorum animabus crudeli strage satiaret. De mundis septena coenaculum et tristegam sive, ut altera continet translatio, bicameratam leguntur arcam gregatim ingressa. Septenaria similiter pignorum Job prosapia in principio libri quod prosa contexitur et deinceps secundum Hebraeos dactylo spondaeoque scandere fertur, et septem lanigerarum pecudum descripta [Col. 0162D] summa narrantur. Rursusque in calce voluminis idem bidentium numerus ad remunerandam illustris patientiae palmam in duplum restitutus praedicta mysteriorum arcana praefigurasse monstratur. Denique Isaias nequaquam pars ultima prophetantium, septem matronas, sub typo septem Ecclesiarum, virum unum apprehendisse, Christum videlicet coelestium et terrestrium reconciliatorem, contestatur. Eliae autem, scelera populi crudelis lamentanti et lugubrem interfectionem [Col. 0163A] vaticinantium conquerenti, divinis dictum est oraculis: Reliqui mihi septem millia virorum qui non curvaverunt genua ante Baal; qui dum orbatae Sunamitis sobolem crudelis lethi sorte sopitam septies artus artubus membraque membris copulans suscitaverat, Redemptorem signat, genus humanum septiformi Spiritus gratia a somno scelerum et labe peccati vivificantem. Sed et Machabaeorum generosa germanitatis pignora quae sub tyrannica Antiochi monarchia suillum scrofarum contempserunt edulium, et propter divinarum legum caeremonias ritusque paternae traditionis spurcas ethnicorum culturas et profanae gentis idolothyta repudiarunt, non inmerito septiformem universalis ecclesiae speciem praefigurasse noscuntur. Quid etiam proverbialis aula, cujus [Col. 0163B] architectus et pontifex sapientia, Salomone attestante, legitur exstitisse, nonne septenis columnarum fulcimentis innixa sustentatur, cum infertur: Sapientia aedificavit sibi domum, excidit columnas ejus septem? Cortinae quoque tabernaculi purpureis ostri et cocci coloribus fuscatae et diversis ansularum nexibus assutae, nonne quadruplicato septenae supputationis calculo, hoc est XXVIII cubitis in longum protenduntur? Quod autem septenarius numerus nonnunquam Spiritus paracleti gratiam praefiguraverit interdum vero priscae legis imaginem praetulerit, sacra auctoritate edocemur; ut est illud: Da partem his qui septem sunt. Sed et idem tabernaculum Eleazar, summi pontificatus infula praeditus, septies aspersisse legitur de sanguine buculae rufae juxta ritum caeremoniarum [Col. 0163C] in holocaustam concrematae. Cujus cinerum reliquias ad expiationem Israelitici populi proficere superna spoponderunt oracula. Gloriosissimus etiam regum qui antequam primae nativitatis cunabula cognosceret ipso proprii nominis vocabulo piae pacis praesagia non immerito figuraliter gestabat, solemnem delubri festivitatem cum omni frequentia filiorum Israel ab introitu Emath usque ad torrentem Aegypti, unde Memphitica regna sceptrum imperiale gubernant, septem diebus catervatim celebrasse describitur, juxta quod Testamenti Veteris brevis epitoma, hoc est Paralipomenon testatur: sed ne priscae legis tantum formula utar, et praeterita saeculorum exemplaria solummodo perscruter et rimer, en rudis [Col. 0163D] instrumenti quod arbitror Deuteronomii recapitulatione rite signari plura in propatulo sita et concordi ratione respondentia suffragantur. Quia furvis tenebrarum latebris cessantibus et nocturnis umbrarum latibulis fatiscentibus, exorto crepusculo, clarum et croceum limpidissimi solis jubar totis terrarum finibus infunditur. Nam sacer dominici pectoris accubitor et quartus coelestis paradisi gurges ex quo larga laticis vivi flumina perenniter roriflua inundatione manantia decurrunt, Smyrnae, Pergamo, ac Philadelphiae et caeteris per Asiam Ecclesiis septupla sermonum series scripsisse perhibetur. In eodem nihilominus Apocalypseos horomate septena sigillati voluminis signacula transactae praefigurationis mysterium continentia perspicacissimis mundi cordis aspectibus [Col. 0164A] et ab omni faeculenta vitiorum sentina sublatis cernere promeruit; quae solus de tribu Juda leo, fortissimus bestiarum, ad nullius pavescens occursum, qui juxta vaticinium patriarchae ad praedam ascendisse et requiescens accubuisse memoratur, jure coelestium et terrestrium infernorumque potestatem supergressus, aperire nativitatis et passionis praerogativa potuit. Quia [Par., Quare] ipse habere dicitur clavem David, ipse aperit et nemo claudit, claudit et nemo aperit. Etenim nisi quis obstinata nefandae infidelitatis frena in frusta confregerit eumque medullata mentis fiducia praedicatorum sigilla signorum solvisse crediderit, clausis et caecis pupillarum orbibus, et obtunsis palpebrarum obtutibus velut epilenticus aut scotomaticus contemplabitur [Col. 0164B] arcana legum et opaca prophetarum. [Mai hic add.: Septimo nihilominus ejus voluminis sigillo resoluto, post factum supernorum civium coeleste silentium, mediumque horae intervallum, septem angelos cum septenis sulpicibus et sistrorum clangoribus horribili classico per totum mundum concrepantibus idem se crevisse contestantur.] In eadem etiam revelationis exstasi aurea septem candelabra, aurea et totidem sidera in dextera habentis pedes aurichalco Libani simillimos, cujusque ore procedebat romphaea biceps, praedictus Salvatoris vicarius speculatur. Illud quoque celeberrimum Exodi candelabrum cujus stipes obryzo ductilis cum calamis ac scyphis et sphaerulis fabrefactus tanquam taxus frondosa aut platanus surculosa comptis cultibus ornabatur a praedicto candelabrorum [Col. 0164C] mysterio minime discordare sentio, cujus VII lucernarum lychni flammivomis lampadibus coruscantes e quibus universae Ecclesiarum lanternae claro lumine illustrantur, aureis nexibus astricti copulabantur; ita vas electionis illustre et sapiens architectus nominisque Christi gerulus typicus Benjamin, mane comedens praedam et vespere dividens spolia, VII Ecclesiarum novalia roscidis sacrorum dogmatum imbribus ubertim perfundit. Zacharias itidem in ordine vaticinantium undecimus in horomate visionis raptus et divinae contemplationis culmine sublimatus, famosum inclyti lapidis spectaculum, qui septenis oculorum obtutibus mystice [Par., in facie, pro mystice] ornatus describitur spirituali et arcano praecordiorum [Col. 0164D] intuitu et puris conspectibus cernere promeruit. Fundamenta quoque gloriosae civitatis Dei quae Psalmista in montibus sanctis structa commemorat, canonicis septem epistolarum rivulis arida et siticulosa nascentis Ecclesiae praecordia affluenter satiarunt [Par., satiari] et velut tenebrosa aqua in nubibus aeris aut stillicidia stillantia hiulcas fidelium fauces irrorantes rigarunt [Par., rigari]: illi quidem, ut arbitror, divino imbuti magisterio et praeceptorum instructi exemplo, hoc successurae posteritati rite ruminasse et regulariter ructuasse referri queunt, quod ab ipso tenerrimae rudisque infantiae nutritore caeteris ruminandum et ructandum gratuita praecurrente gratia accepisse meruerunt. Nam summus ecclesiasticae dispensationis [Col. 0165A] auctor et primitivae illustrisque familiae informator, quem psalmus ut praesenti competit explanandarum rerum adminiculo septuagesimus septimus panem coeli et panem angelorum figuraliter vocitans expressit, septem panum fragminibus divina potius benedictione crescentibus quam lurcorum rictu comedentium minuentibus quatuor millia virorum excepta secundi sexus caterva, Evangeliorum textu narrante, legitur pavisse et affatim satiasse, sublatisque fragmentorum reliquiis et collectis buccellarum crustulis in frusta confractis septem corbes vel cistella stupendo cunctis spectaculo replevisse. Necnon et legalis illa famosaque jubilaeorum festivitas septenis annorum hebdomadibus decursis celebrata, quando sabbatizante agrorum cultura, et cessantibus stibariorum rastrorumque [Col. 0165B] pulverulentis quassationibus, jam jamque volvente mensis septimi circulo, horrisonae ventosis flatibus clangebantur buccinae, futura mysteriorum arcana per allegoriam figuraliter portendisse declaratur. Porro sacrosancta Pentecostis solemnitas revoluta et reciproca septem hebdomadarum vicissitudine nonne hujuscemodi supputationis laterculum satis competenter astipulari dignoscitur quando Paracletus ex summa coelorum arce post decem dierum inducias destinatus jure pignus promissae haereditatis vocatus apostolorum praecordia supernorum charismatum gratia fecundans defusarum septuaginta linguarum loquela dictavit, quas decies septena bellicosi Hieroboal id est Gedeonis progenies a nefando Abimelech tyrannide potius quam legitima regnandi [Col. 0165C] monarchia subnixo, et consanguineae germanitatis jura et devotae fraternitatis vincula lymphatico ritu rumpente, in vertice scopulorum horribili et inaudita anterioribus saeculis strage crudeliter interfecta praefigurasse monstratur? Cui propter dira parricidiorum piacula et abominanda facinorum flagitia, nequaquam frustra senticosus rhamnorum surculus sub typo spurcissimi et scelesti Antichristi ab Jotham sumpto paradeigmate assimilabitur, uti florulenta caricarum ficulnea simulque pampinosae vitis palmites cum glaucimante oliveto spreti sceptra imperii suscipere renuerunt quod etiam obumbratae legis antiquitate subductaque putida pecudum exta olidasque holocaustomatum fibras inflexit. Et radio rudis Testamenti [Col. 0165D] coruscante Redemptor noster coelesti claviculario, de quo poeta:

Claviger aetherius portam qui pandit in aethra,
sciscitanti quoties delinquentibus noxarum vincula enodanda forent, respondit non solum usque septies sed usque septuagies septies, id est quinquagies noveni et quinquies octoni, quae simul in unam redacta summam quadringenti et nonaginta calculantur. Undecies quoque septenariae generationis propago ab ortu nascentis mundi concatenata fecunditatis serie decurrens, postquam originaliter materiae informis formatas species per evolventem dierum alternationem accepit usque ad coelestis puerperii veneranda cunabula, huic mysterio concordare cognoscitur: quam Antiochensis medicus incorruptae [Col. 0166A] virginitatis pudicitia praeditus, texere a prole veneranda Dei inchoans, post nepotum et pronepotum progeniem gradatim produxit avorum et proavorum genimina denumerans ac per atavos et tritavos rursum singillatim ordinem genealogiae recapitulans decursis septuaginta septem generationum laterculis protoplaustum terminum posuit: quod sacra Geneseos auctoritate antiquitus praefigurabatur historica relatione dicente: Septies vindicabitur de Cain, de Lamech vero septuagies septies. Has ultrices poenarum vindictas intelligibilem Lamech, id est, totius mundi reatum punientes post totidem generationis circulos optata et praesignata saeculis Redemptoris nostri nativitas dirae mortis imperium conquassans disrupit, confregit, exstinxit et in Tartara trusit. [Col. 0166B] Quid, inquam, famosus ille nepos patriarchae praecipui remeans ab avunculo de Mesopotamia Syriae cum bis sena pignorum prosapia jam bis decurso bilustri temporis intervallo; qui post angelicae colluctationis palaestram Israeliticae stirpis vocabulum adeptus est? Nonne cum quadringentis catervarum militibus occurrente furibunda fratris vesania et totius germanitatis jura propemodum calcitrante, ad mitigandum hirsuti rabulae rancorem et antiqui livoris rabiem septies iteratis in curvationum vicibus cernulus inclinabatur. Non enim septenarius supputationum calculus simpla tantum vel septula decursione sed etiam decupla recapitulationis serie mysticam portendere allegoriam catholica Patrum decreta sanxerunt. Quemadmodum illustris vir desideriorum ab [Col. 0166C] ipso tirocinio rudimentorum, licet in medio barbarae gentis divinis cultibus mancipatus et Gabriele arcana rerum occultis clavibus reserante, prophetico afflatus spiritu septuaginta hebdomadibus usque ad cunas Bethlehemitici ducis populum Israel gentesque postulatas in virga ferrea recturi, decursis porrectisque declarat: hoc est evolutis XCVIII lustrorum circulis quod est a vicesimo anno Artaxerxis regni Persarum gubernacula tenentis. Tunc existente Olympiade octuagesima quarta usque in annum decimum quintum Tiberii Caesaris, quo redemptio gentium praestolata advenisse traditur, solares supputantur anni CCCCLXXV, id est juxta lunarem Hebraeorum calculationem [Par. om. CCCCLXXV . . . . calculationem] CCCCXC adjectis [Col. 0166D] quadrantibus et embolismorum incrementis, ut Julius Africanus temporum scriptor digessisse monstratur. Syrorum quoque princeps, quem lurida leprae spurcitia membratim potius quam particulatim elephantino tabo contexerat, nonne peregrinantis vernaculae incitamento celeberrimum aggressus prophetam septenis vicibus horrentem corporis staturam Jordanis alveo acclinis et cernuus incurvans, regenerantis gratiae formam et secundae nativitatis praerogativam, quae ex utero sanctae Ecclesiae fecundis visceribus per baptismati sacramentum fidelibus confertur manifestissime declaravit. Igitur septiformem supra memoratae supputationis calculum, qui mysticis sacrorum canonum floribus depingitur [Mai om. qui myst . . . . . deping.], nonne sextus Heptateuchi voluminis [Col. 0167A] textus celeberrimo triumphorum spectaculo et inexpertis usque ad id tempus rerum successibus declarat? Quando genus electum et regale sacerdotium populusque acquisitionis utpote stirpe patriarcharum progenitus cum ingenti catervarum phalange celebre municipium et superis invisum hebdomadae unius curriculo lustratum sonantibus septem sacerdotum salpicibus, id est septem buccinis, Jubilaeorum conciso clangore per classica crepitantibus solo tenus dirutum funditus evertit. Quae rerum figura futurarum, juxta anagogen peractis septem saeculorum voluminibus, horrendum ruituri mundi terminum et ultimam fugacis vitae clausulam portendere manifestatur. Ornamenta quippe universalis Ecclesiae, juxta decreta veterum, septenis sacrorum officiorum [Col. 0167B] gradibus continentur, quae a primo sacramentorum ordine nominatim distincta per exorcistas et acolythos incrementa virtutum capiunt et usque ad summi pontificatus gubernacula ac spirituales sacerdotum infulas pedetentim pertingunt. Idcirco Praxapostolon, hoc est Actus apostolorum totidem viros diaconatus officio functos Ecclesiae primitivae dispensatores probat. De quibus Arator, poetica facundia fretus, refert:

Jura ministerii sacris altaribus apti
In septem statuere viris.

Sed, pro dolor! statim in primo limine novellae religionis contra orthodoxam fidei regulam caninis latratuum rictibus ab eodem coetu nefandi Nicolaitae nascuntur. Quorum recta quam perniciosis errorum radicibus pullulaverit et quam venenatis haereticae [Col. 0167C] pravitatis frondibus succreverit, Apocalypsis angelica ratione propalans patefecit. Quod quinto haereticorum capitulo manifestius liquet: sed ad propositum revertar. Nam duplex et anceps Nilotici regnatores somnium futurorum praesagia portendens quo septenas spicarum glumulas fertilis culmi summitate maturiscentes cum totidem buculis corpulenta crassitudine saginatis amoena riparum vireta carpentibus contemplabatur praedictis numerorum speciebus minime refragari deprehenditur. Altera quoque Testamenti tabula septem praeceptorum tenere scripta legebatur et orationis Dominicae intercessio suffragatrix et purulentis animarum ulceribus medicinae refocillatrix septem sententiarum serie contexitur. Siquidem diurna et noctura horarum intervalla quibus [Col. 0167D] indesinenter quasi quodam reipublicae vectigal et fiscale tributum orationum officia persolvimus, septena synaxeos intercapedine revoluta rotantur. Unde reor psalmigraphum vatem cecinisse (Ps. CXVIII, 164) Septies in die laudem dixi tibi. Et alibi ejusdem Psalmistae sacrosancta sermonum oracula praefatae supputationi non dissonam protulere sententiam, dum eloquia Domini eloquia castra meracissimo liquidi argenti metallo quod per torridi ignis conflatorium remota squalenti scoriarum rubigine septulo explari perhibetur, simillima collatione coaptasse noscuntur. Saeculares quoque et forasticae philosophorum disciplinae totidem supputationum partibus calculari cernuntur, arithmetica scilicet, geometrica, [Col. 0168A] musica, astronomia, astrologia, mechanica, medicina. Sed anniversaria temporum vicissitudo, quam Psalmista coronam benignitatis introducit divinae benedictionis ubertate locupletatam, nonne binis et quinquies denis hebdomadarum voluminibus et reciproco circulorum vertigine jugiter rotatur? Nec ipsa superna coelestisque creatura hujuscemodo supputationis laterculo carere cognoscitur dum corporea visibilis mundi factura septenis coelorum orbibus pernici volentis sphaerae impetu per praeceps vergentibus licet planetarum retrogradis cursibus tricenis [Mai tricentur] circumvallata cingitur. Porro lunaris globi rotunditas, quae bis sexies menstruis momentorum suppletionibus per ter quinas dierum revolutiones usque ad perfectum plenae lunae [Col. 0168B] circulum crescit, totidemque dierum alternationes marcescente pulcherrimi vultus forma decrescit, septenis figurarum speciebus variatur, hoc est bicornea et sectili ac reliquis quae septiformem ecclesiae speciem designare patrum statuta sanxerunt. Nec praetereunda reor Pleiadis vel Arcturi sidera de quibus divina oracula per turbinem horrenda valetudine oppressum compellabant ita: Nunquid conjungere valebis micantes stellas Pleiades aut gyrum Arcturi dissipare poteris? Nam Arcturus Riphaeis perlatus montibus qui Boreo Aquilonaris poli cardine volvitur qua Scythia regna horrendam incolunt barbariem septiformi temonis et plaustri sidere signatur, et quia nunquam occasurus semper brumali Circio copulatur propter vicinitatem axis, non immerito [Col. 0168C] rigidam priscae legis austeritatem allegoricis aenigmatibus praefigurat. Quid referam Atlantidas patronymico dictas vocabulo quas Graecorum traditio a pluritate Pleiadas, Latina a verno tempore Vergilias seu a merulento palmitum racemo botrum nuncupaverat? Quae dum obliquis linearum infractibus a climate orientali emergentes qua croceum solis jubar exortum terris infunditur metam circuli peragunt, pulchre universalis Ecclesiae septenariam charismatum distributionem totidem siderum claritate praefigurant. Astrorum quoque situs quae lingua Argivorum dicuntur Hyadae, de quibus Mantuanus vates legitur cecinisse:

Arcturum, pluviasque Hyades geminosque triones,
[Col. 0168D] et quas Romulea Latinitatis antiquitas Suculas vocitavit, septiformis esse monstratur ante frontem aethralis tauri locatus qui Zodiaco circulo inter duodecim signa continetur. Unde mathematici fatum fortunam vel genesim aut suprema Parcarum fila de quibus Maro in Bucolicis:

Talia (inquit) saecla, suis dixerunt, currite fusis
Concordes stabili fatorum numine Parcae,
se divinare et praenoscere posse ridiculosa stoliditate arbitrantur. Necnon et plantarum dispar volubilitas quae praecipitem coeli vertiginem, ut praefati sumus, diverso linearum tramite moderantur, septenis stellarum curriculis licet inaequali annorum corona rotatur. Sed et furva nocturnae caecitatis latibula, de quibus cantum est. Posuit tenebras latibulum [Col. 0169A] suum, quae tetro telluris umbraculo generata perhibentur, septem partibus singillatim sequestratis dirimuntur, hoc est conticinio, intempesto, crepusculo, etc. Fidiculam quoque concordi modulationis harmonia resonantem septem constare fidibus rhythmica musicorum regula declarat, ut Virgilius,

. . . . . Septem (inquit) discrimina vocum,
septem simili modo spiritualis bibliothecae formulas, et divinae legis regulas catholica praecessorum monumenta luce clariora demonstrant. Sed mihi, ut poeta ait:

Ante diem clauso componet vesper Olympo,
et alibi:

Ante pererratis amborum finibus exsul
Aut Ararim Parthus bibet aut Germania Tigrim,
[Col. 0169B] Quam totos possim legum decerpere flores,
Qui numeris septem monstrent exempla sacratis.
Sed forte quilibet scrupulosus clanculo cordis cogitatu epistolarem perscrutans rusticitatem perquirat et percunctetur cur septenariae supputationis calculum, quem per utrumque Testamentorum canonem explanandarum rerum necessitate coactus congesseram, iterum atque iterum septuplo et septuplo perplexa revolutione replicetur. Hujuscemodi sollicitudine permotus recolat et reminiscatur, in primordio epistolae quam tantopere exempli gratia protelaveram, inde meam mediocritatem radicem futurae locutionis, oblato hujus supputationis argumento, sumpsisse. Unde postmodum fragilis et gracilis ingenii frutices et nutabunda verborum vimina patulis [Col. 0169C] defusa ramusculis succreverunt. Cum igitur tot tantisque sacramentorum vinculis tamque sacratis numerorum nexibus per septiformem Spiritus gratiam charitas constringatur, de qua egregius praedicator qui tertii coeli secreta scrutabatur, Romanis concatenato schemate scribens, cui Graecorum grammatici climax vocabulum indiderunt, ita exorsus est: Patientia autem probationem; probatio vero spem; spes autem non confundit: quia charitas Dei diffusa est in cordibus nostris per Spiritum sanctum qui datus est nobis; operae pretium videtur ut spiritualis et incircumscripta necessitudo carnali et corruptili parentelae praeferatur: quando quidem evangelica narrant instrumenta quod [Omitte QUOD] incarnatum Dei Verbum de quo scriptum est, Eructavit cor meum bonum verbum, [Col. 0169D] et quod ex utero ante Luciferum Psalmista idem cecinit progenitum, humanae cognationis propinquitatem et incontaminatae genitricis affectum contra jus ritumque naturae quodammodo dissimulasse. Et quamvis catholici Patres, spiritualem sermonum medullam enucleantes, latentemque in litteris sensum perscrutantes allegorice ad Synagogae typum retulerunt, nullatenus tamen sacrosanctae matris personam fuisse historica relatione inficiari noscuntur. Haec idcirco tantis verborum ambagibus deprompsimus, ut pristini fraternitatis affectus quos praeteritorum evolutis annorum circulis conciliasse et copulasse dignoscimur, recenti quodammodo memoria recuperentur et recalescant, ne rotante prolixi temporis [Col. 0170A] diuturnitate torpescant aut longa locorum intercapedine refrigescant. Vere enim indisruptae charitatis vinculum nec annorum numerositate marcescit nec spatioso terrarum intervallo tabescit: quin potius perfectae charitatis praecordia interdum plus absentia pulsat quam praesentia pascat. Sicut famosus spiritualis palaestrae agonotheta qua certantes coelestis palmae bravium percepturi sunt, affabiliter dicebat: Etsi corpore absens sum, sed spiritu praesens. Non ergo obolenda et parvi pendenda est haec dextris firmata affinitas, dum praedictus praedicator sibi et Barnabae inconcussas Ecclesiarum columnas, hoc est Petrum et Jacobum et Joannem, dextras dedidisse tripudiando referat.

Heia praestantissime et amantissime fili mi, priscae [Col. 0170B] fraternitatis memor inextricabilis verae dilectionis ligatura tanto strictius et enixius per succiduas saeculorum aetates indisruptis restibus »reliquum nodetur in aevum,« quanto constat quod iisdem concatenatae dilectionis viscus sacro et septiformi mysteriorum numero glutinosius lentescit. Igitur hac praefatiuncula venerandam celsitudinem vestram affabiliter alloquens, aliquantula metrorum munuscula, domesticae familiaritatis fiducia fretus, subjunxi praesertim veterum auctoritate provocatus de diversis rerum qualitatibus modo coelestium modo terrestrium, materiarum [F. leg. materiam] nactus nunc grandem nunc gracilem, creaturarum naturam considerans strictim summatimque defloravi.

Nam Symposius, poeta versificus, metricae artis [Col. 0170C] peritia praeditus, occultas aenigmatum propositiones, exili materia sumpta, ludibundis apicibus legitur cecinisse, et singulas quasque propositionum formulas, tribus versibus terminasse. Sed et Aristoteles, philosophorum acerrimus, perplexa nihilominus aenigmata prosae locutionis facundia fultus argumentatur. Quamobrem nostrae exercitationis sollicitudo horum exemplis instincta, et commentis ad inventionem stimulata, decies denas, id est, centenas quinas aenigmatum propositiones componere nitebatur, et velut in quodam gymnasio, prima ingenioli rudimenta exercitare cupiens, ut venire possit deinceps ad praestantiorem operis materiam: si tamen prius haec mediocria metricae definitionis regulis minime caruerint; tripartitamque syllabarum differentiam [Col. 0170D] juxta perpendiculum scandendi rite servaverint. Denique praedicta aenigmatum capitula primitus quaternis versiculorum lineis digesta; sequentia vero, juxta quod se occasio componendarum rerum exhibuit, quinis aut senis, vel etiam septenis metrorum versibus et eo amplius carminantur: quibus indesinenter, secundum poeticae traditionis disciplinam, cola, vel commata, seu pentemimerim et heptemimerim adnectere, progressis binis aut ternis pedibus procuravi; alioquin dactylici hexametri regulae legitima aequitatis lance carentes, lubricis syllabarum gressibus vacillarent. Porro quod etiam muta insensibilium rerum natura, de qua aenigma clanculum et latens propositio componitur, quasi loqui et sermocinari [Col. 0171A] fingitur: hoc et in sacris litterarum apicibus insertum legitur: quia nonnunquam rationabilis creatura irrationabilium gestu et personis utitur, et e contrario irrationabilis sensus vivacitate carens intellectualium gestu et voce fungitur. Quemadmodum in libro Judicum diversa lignorum genera articulata hominis voce loquentia monarchum quaesiisse referuntur: Ierunt, inquit, ligna ungere super se regem; ubi sigillatim, sicut supra jam diximus, ficus et vitis simulque oliva, et ad extremum rhamnus igne proprio flammisque voracibus Libani cedros consumpturus, juxta ritum humanae locutionis profari perhibentur.

Hujus etiam tropi figuram in quarto Regum volumine Joas Israeliticae plebis gubernaculo potitus ad [Col. 0171B] Amasiam regalibus imperii sceptris fulgentem, cum furibundo cavillationis ludibrio et probroso gannaturae subsannantis elogio crudeliter componens, Carduus, (inquit) Libani misit ad cedrum quae est in Libano, dicens: Da filiam tuam filio meo uxorem, et reliqua.

Et Psalmista, omnia ligna silvarum exsultasse, et flumina manuum plausibus lusisse camposque gratulabundos exstitisse, ab animali ad inanimale metaphorice, retulit, et illud poeticum:

Mater me genuit, eadem mox gignitur ex me;
et quod e mutis ac brutis ratiocinationis argumenta requiruntur cum etiam sapientissimus cunctorum retro regum, et deinceps nasciturorum, in Ecclesiaste frequenter stolidissimorum personis utatur, dicens: Quid habet homo amplius jumento aut [Col. 0171C] sapiens stulto? et caetera similia. Haec idcirco diximus ne quis forte novo nos et inusitato dicendi argumento, et quasi nullis priorum vestigiis trito praedicta aenigmata cecinisse arbitretur. Et, ut evidentius harum rerum ratio claresceret, legitimos septies quaternos metrorum pedes, quibus universa non solum principalia octo genera progrediuntur, verum etiam species, quae ex eadem stirpe pullulantes centuplis metrorum frondibus contexuntur, subdidimus, et singulis quibusque pedibus tantam exemplorum copiam accumulantes ex diversis orationum partibus congessimus, quantam ad praesentis opusculi normam, pro evidentioris indicii gratia, sulficere credidimus. Et quod praecessores celeberrimi uniformi nominis exemplo propalasse noscuntur, nos [Col. 0171D] eorumdem vestigia enixius indagantes uberiorem exemplorum formulam enucleavimus. Neque enim in tam densa totius Latinitatis silva et nemorosis syllabarum saltibus, ubi de singulis verborum radicibus multiplices regularum ramusculos pullulasse antiqua veterum traditio declarat, rudibus facile negotium deprehenditur et praesertim metricae artis disciplina carentibus, et qualiter vel quo pacto longae et breves syllabae ve etiam communes utrobique competentes, quas Graeci dichronas dicunt, sagaciter discriminentur. Ex hac enim triplici syllabarum definitione potius, quam de fonte aut monte Musarum, de quibus Persius Flaccus:

Nec fonte (inquit) labra prolui Caballino,
[Col. 0172A] Nec in bicipite somniasse Parnasso
Memini me.
omnis metrorum ratio monstratur, et qui versus monoschemi, qui pentaschemi vel qui decaschemi, cum viginti quatuor temporibus, excepto si trochaeo terminentur, rite dicantur.

Hac tripartita descriptionis [Maius, discretionis] normula omnis heroica hexametri versificatio, vel caesurarum scansio principaliter constat, licet synaloepharum velut quaedam conglutinatio, et explosa collisionis additamenta crebro apud poetas lyricos et satyricos necessitate metri interponantur, quae maxime ex vocalibus litteris vel syllabis semivocali terminatis gignuntur. Has utrasque Junius Juvenalis, quinto Satyrarum libro, unius versus tenore simul elisit dicens:

[Col. 0172B] Omenta, ut video, nullum discrimen habendum est.
Scanditur: omen spondaeus, tut vide dactylus per synaloepham, o nul, spondaeus, lum dis spondaeus, crimen ha dactylus, bend est spondaeus per synaloepham. Rursus idem lyricus, lib. IV:

Bellorum excubiae truncis affixa tropaeis.
Scanditur ita: Bello, rex cubi per synaloepham, ae trun, cis af, fixa trop, aeis. Sic Annaeus Lucanus, Cordubensis poeta, uno versu libri VIII, bis elisit dicens:

Quare agite, Eoum, comites, properemus in orbem.
Rursus idem, lib. X, ait:

Hinc tergo insultant pedites, via nulla saluti.
Et alibi:

[Col. 0172C] Extremoque epulas mensasque petemus ab orbe.
Unde Paulus Quaestor elisit m litteram ita:

Tartaream in sedem sequitur nova nupta maritum.

Sic etiam Prosper, poeta et rhetor, in libro quem Epigrammata protitulaverat, eamdem litteram bis elisisse cognoscitur, dicens:

Non coeptum aut auctum, non hic mutabile quidquam est.
Item, infra:

Coelestem ad patriam tendens cognosce vocantem.
Haec eadem synaloepha versibus Sibyllae poetridis continetur, quae ait:

Tunc ille aeterni species pulcherrima regni.
Phocas quoque grammaticus primo versu synaloepham explodit, dicens:

Ars mea multorum est quos saecula prisca tulerunt.
[Col. 0172D] Isidorus vero vocales elisit ita:

Argutusque inter latices et musica flabra.
Et Virgilius, lib. XI:

Oceanum interea surgens Aurora reliquit.
Idem, lib. VII Aeneidos, in uno versu geminas synaloephas et eclipsin comprehendit ita:

Nunc repeto, Anchises fatorum arcana reliquit.
Scanditur enim ita: Nunc repet, Anchi, ses fa, torar, cana re, liquit. Sed hos duos metaplasmos saepe ambiguitas scandendi conturbat, quos talis discretionis differentia dirimit. Si prior vocalis explodatur, erit synaloepha; si posterior fuerit explosa, erit eclipsis. Sicut in novissimo versu libri Regum cautum legitur:

Purpureis major Persarum in sede tyrannis
[Col. 0173A] Virgilius [Grammaticus] item libro quem Paedagogum praetitulavit, cujus principium est:

Carmina si fuerint, te judice, digna favore,
   Reddetur titulus, purpureusque nitor.
Si minus, aestivas poteris convolvere sardas,
   Aut piper aut calvas hinc operire nuces;
syllabam elisit dicens:

Durum iter et vitae magnus labor.
Et Arator subdiaconus primo versu terminalem genitivi syllabam displosit dicens:

Moenibus undosis bellorum incendia cernens.
Et infra elegiaco versu subjunxit:

Inque humeris ferimur te relevante piis.
Et Andreas orator inquit:

Filius ipse hominis, qui Deus est hominis;
propterea namque has duas metaplasmorum species [Col. 0173B] ex numero 24 indagare et explanare nisus sum, quia per omne corpus poeticorum librorum satis frequenter insertae sunt, et nisi sagaci subtilitate praecognitae fuerint, diversa impedimentorum obstacula scandentibus [Maius add. velut iter carpentibus] generare solent. Idcirco diversos versus metrorum ad synaloephae metaplasmum congruentes catervatim congessimus, quatenus his perspectis nullum deinceps explosae collisionis chaos latebrosum confractae synaloephae barathrum lucem scandentis confundat, aciemque legentis obtundat.

Igitur, tripartita heroici hexametri perpendicula, ut certius cognosci queant, strictim summatimque expedire conabor, sicut prisca veterum auctoritas tradidisse memoratur. Videor itaque mihi hoc planius [Col. 0173C] et apertius posse patefacere, si per interrogationem et responsionem pauxillulum reciprocis vicibus stylus varietur, quemadmodum beatus Augustinus per multa librorum corpora, hoc est Soliloquiorum, et de libero Arbitrio, et eo quem de Magistro praetitulavit, et sex libris quae de Musica fecisse comprobatur; vel Isidorus duobus voluminibus quae Synonyma vel Polyonyma protitulantur. Quod genus dictandi ab undecima appellativorum nominum specie translatum reor. Hoc itidem Junilius instituta regularia, quae a Paulo Syrorum scholis naviter instructo didicerat. Primasio sedis apostolicae pontifici scribens: Ne aliqua, inquit, confusio per antiquariorum, ut assolet, negligentiam proveniret, magistro M. Graecam litteram, discipulis D. proposui, ut ex [Col. 0173D] peregrinis characteribus, et quibus Latina scriptura non utitur, error omnis penitus auferatur, melius quippe et sagacius hoc argumento velut quibusdam cotibus animorum ingenia acuuntur. Idcirco, praetermissis reliquorum metrorum generibus, quae centenis varietatum speciebus dirimuntur, praestantissimas dactylici hexametri regulas, quod caeterorum arcem et infulas possidet, praedictis litterarum characteribus vicatim et alternatim positis pandamus.

D. Quot sunt genera versuum in dactylico metro?---M. Quinque.

D. Quod est dactylicum metrum?---M. Quod constat dactylo et spondaeo.

D. Nonne plerumque ultimus pes trochaeo terminatur?---M. [Col. 0174A] Quia nonnulli, metricae artis peritia praediti, hunc pedem de versu excludendum censuerunt, quia omnis syllaba in ultimo versu adiaphoros est, id est, indifferenter accipitur, nec interest utrum corripiatur an producatur. Unde a quibusdam vitiosus versus putatur qui trochaeum admittit. Nam ratio exigit ut in pleno versu viginti quatuor tempora sint: admisso itaque trochaeo, minuitur temporum numerus, et erunt tempora viginti tria, qui est versus colophos.

D. Superius dixisti quinque genera versuum esse in dactylico hexametro; quae sint nominatim dicito.---M. Hexameter, pentameter, tetrameter, trimeter, dimeter.

D. Hexameter rectius dicitur an hexametrus?---M. [Col. 0174B] Utrumque, ut Evander, Evandrus, quorum unum venit ex Graeco, alterum ex Latino.

D. Hexameter ergo sive hexametrus, quot pedibus caeditur?---M. Sex: dactylo et spondaeo circum se positis aut alterna interpositione variatis.

D. Hexametri versus genera quot sunt?---M. Tria.

D. Quae?---M. Hexameter dactylicus, hexameter heroicus, hexameter iambicus, qui et senarius, qui constat ex simplicibus sex, idemque ex duplicibus trimeter.

D. Quid ergo, si versus hexameter sex spondaeis constiterit, poterit dici dactylicus?---M. Vocatur quidem versus spondiazon, sed metrum dactylicum: nam ejusmodi compositio non nisi in dactylicum metrum cadit.

D. Qui sunt versus hexametri dactylici?---M. [Col. 0174C] Qui tantum sex pedibus dactylicis constant, praeter bella et facta heroum quodlibet aliud continentes, ut puta sunt Bucolica et Georgica caeteraque hujuscemodi.

D. Qui sunt hexametri heroici?---M. Qui bella et heroum res gestas complectuntur, veluti est Ilias Homeri, vel Aeneis Virgilii, vel Lucani praelia Caesaris et Pompeii decantantis.

D. Qui est pes quintus?---M. Dactylus.

D. Quare quintus dactylo competit?---M. Quia semper in versu, exceptis aliis locis quibus varie ponitur, quintam regionem proprie obtinet, minusque lenis est versus qui quinto loco spondaeum habuerit, et vocatur spondiazon ut est ille:

[Col. 0174D] Aut leves ocreas lento ducunt argento,
et ideo nec in fine dactylus debet poni nec spondaeus in quinto loco. Ideo spondaeus a quibusdam imus pes cognominatur, quod regionem sextam sibi vindicet.

D. Qui modus est syllabarum in versu dactylico hexametro heroico?---M. Omnis versus hexameter dactylus sive heroicus a duodecim syllabis crescit usque ad XVII; nam qui imus est habet syllabas non minus quam duodecim.

D. Quid ergo, nonne plerumque invenimus versum XVIII aut XIX seu XX syllabarum, ut sunt hi:

Sed revocare gradum superasque evadere ad auras.
Item.:

Laurus erat tecti in medio, in penetralibus altis.
Item:

[Col. 0175A] Aut onera accipiunt venientum, atque agmine facto.
Item:

Chara mihi ante alias, etc., usque Dianae.
---M. Sunt quidem plerique syllabarum XVIII, aut vero XIX, raro et XX aut vix aut nequaquam reperiri queunt. Verum sciendum est in metrica ratione nunquam computari eas syllabas quas superius diximus synaloephae metaplasmum intercipere; quo fit ut omnes illi versus qui supradictum syllabarum numerum videntur excedere, detractis synaloephis, ad XVII aut XVI, vel etiam ad XV, redigantur, veluti sunt illi quos supra exempli gratia posueras. Unde sciendum est nullum versum dactylicum hexametrum inveniri posse qui numerum syllabarum XVII videatur excedere. Itaque omnis versus dactylicus hexameter [Col. 0175B] infra hunc numerum usque ad duodecimam syllabam terminatur.

D. Precor hoc lucidius expone et clarius enodari.---M. Versus dactylicus hexameter, si solis spondaeis constiterit, erit XII syllabarum. Si unum dactylum habuerit, XIII; si duos, XIV; si tres, XV; si quatuor, XVI; si quinque XVII. Ita toties una syllaba crescit quoties dactylus accesserit.

D. Hexameter versus dactylicus per quot species variari decernitur?---M. Quantum metrica ratio declaratur, XXXII schemata habet.

D. Has schematum species per ordinem apertius explana?---M. In versu XII syllabarum, una species est: hic est quem superius diximus monoschemum nuncupari, is quippe sine ulla varietate omnes in se [Col. 0175C] spondaeos habet, qui ob hoc spondiazon vocatur, ut est:

Hi producuntur legati Minturnenses,
quod genus versificationis adeo durum et horrens est, ut Albinus in libro quem de metris scripsit vetet

Spondaeis totum concludere versum.
Sed adjuncto dactylo quinta regione apertius comitur.

D. In versu XIII syllabarum quot schemata sunt?---M. Quinque, sine dubitationis scrupulo.

D. Quomodo, quave ratione?---M. Ibi quippe unus dactylus inter spondaeos admissus omnibus quinque locis libere decurrit.

D. Ad indagandos bis XVI dactylicos metrorum anfractus meditantium mentes facilius flectuntur, prolatis exemplorum formulis, stolide obstrusum [Col. 0175D] ignorantiae latibulum illustrantibus, quam nuda garrulorum loquacitate verborum?---M. Versus XIII syllabarum hexametri singulari dactylo cum quaterno spondaeo constans quinas, ut diximus, sibi usurpat species. Ponitur loco primo dactylus ita:

In cruce confixus mundum Christus salvavit.
Loco secundo, ita:

Christus Filius Aeterni salvavit mundum.
Loco tertio, ita:

Christus per lignum crucis aufert mundi noxam.
Loco quarto, ita:

Scandens in ligno Christus dedit arrham vitae.
Loco quinto, ita:

Suspendens mundi Christus peccamina dempsit.

D. Versus XIV syllabarum quot schemata habet?---M [Col. 0176A] Certissima definitione, decem schematibus constat.

D. Da per ordinem earumdem specierum rationem?---M. Aut enim primo et secundo loco dactylus ponitur, aut primo et tertio, aut primo et quarto, aut primo et quinto, aut secundo et tertio, aut secundo et quarto, aut secundo et quinto, aut tertio et quarto, aut tertio et quinto, aut quarto et quinto. Hoc modo decupla schematum species alternatim inserta supputatur.

D. Da exemplis horum probationem?---M. Juvencus Hispanus primo prologi versu hujus rei notitiam pandit:

Immortale nihil mundi compage tenetur.:
Scandit ita: immor, tale ni, hil mun, di com, page te, [Col. 0176B] netur. Et infra:

Accumulant quorum famam laudesque poetae.
Sedulius itidem in praefatione metrica quae hexametro et pentametro catalectico decurrit, primum versum decaschemum texuit:

Paschales quicunque dapes conviva requiris.
Juvenalis Satyrarum libro V:

Magna quidem sacris quae dat praecepta libellis.
Scandit enim: magna qui, dem sa, cris quae, dat prae, cepta li, bellis. Item infra:

Quae tam festa dies aut cesset prodere furem?
Lucanus, libro decimo:

Felix praedo jacet terrarum vindice facto.

D. Versibus istis, quos exempli gratia protulisse visus es, nequaquam omnes decem schematum regulae [Col. 0176C] liquido patuerunt. Sed tantum tres formulae, id est, dactylus loco primo et quinto, item loco secundo et quinto, item loco tertio et quinto; residua vero schemata necdum prolata delitescunt. Quamobrem operae pretium reor ut id quod passiva definitionis generalitate non ad integrum promulgaveras, nunc per ordinem eorumdem schematum recapitulando nequaquam semiplena specialitate examussim enucleare studeas.---M. Versus heroicus hexameter XIV syllabas primo loco et secundo dactylum recipit ita:

Arbiter omnipotens mundi dempsit peccata.
Loco primo et tertio dactylum, ita:

Abstulit in ligno Deus omnem mundi labem.
Loco primo et quarto, ita:

[Col. 0176D] Lurida quassavit diri Deus Orci sceptra.
Loco primo et quinto, ita:

Triverat in ligno pendens mundi mala Christus.
Loco secundo et tertio dactylum:

Christus de cruce tetra tulit mundi peccata.
Loco secundo et quarto dactylum:

Christus de cruce contrivit mala mundi cuncta
Loco tertio et quarto dactylum:

Christus purgavit generis maculas humani.
Loco tertio et quinto dactylum:

Sacra salvavit genus humanum cruce Christus.
Loco quarto et quinto dactylum:

Christus nos servet jam crimina cuncta relaxans.

D. Versus XV syllabarum quot schemata complectitur?---M. Juxta quod veterum auctoritates patefecerunt, [Col. 0177A] decem schematibus, ut ille prior, componitur. Nam sicut in illo XIV syllabarum dactylus decies variatur, ita in hoc spondaeus toties invertitur.

D. Harum rerum exempla versibus ad hanc speciem pertinentibus doceri desidero.---M. Lucanus libro octavo explanat dicens:

Ardua quippe fides robustos exigit annos.
Idemque libro quinto

Fertur ad aequoreas ac se projecit in undas.
Scanditur ita: fertur ad, aequore, as ac, se pro, jecit in, undas. Virgilius, in Georgicis:

Ascraeumque cano Romana per oppida carmen.
Et Paulus Quaestor ait:

Arbiter aurarum qui fluctibus imperat atris.
[Col. 0177B] Ergo hujuscemodi versus decaschemi dicuntur.

D. Hujuscemodi responsionis argumento mihi minime satisfactum esse arbitror, nisi ea quae particulatim versibus excerpta sunt universaliter astipulatione decupla accumulentur.---M. Versus hexameter quindecim syllabis, tribus dactylis constans, dena, ut diximus, continet schemata, hoc modo: loco primo, secundo et tertio dactylum:

Jam veneranda Dei soboles mundum salvavit.
Loco primo, secundo et quarto:

Jam memoranda Dei proles cruce servat saecla.
Loco primo, secundo et quinto dactylum:

En veneranda Dei proles salvat cruce mundum.
Loco primo, tertio et quarto dactylum:

In cruce suspensus sine crimine salvat mundum.
[Col. 0177C] Loco primo, tertio et quinto, dactylum:

Omnibus in ligno tribuit sperare salutem.
Loco primo, quarto et quinto dactylum:

In cruce confixus jam saecula prisca novavit.
Loco secundo, tertio et quarto, dactylum:

Mundum jam veneranda Dei soboles salvavit.
Loco secundo, tertio et quinto, dactylum:

Christo concelebretur honor qui saecla gubernat.
Loco secundo, quarto et quinto, dactylum:

Christo concelebret praeconia debita mundus.
Loco tertio et quarto et quinto, dactylum:

Emptus Christo, concelebrans cane carmina, mundus.

D. In versu XVI syllabarum quot schemata continentur?---M. Totidem species habet quot in tredecim jam patefecimus, id est, quinque.

[Col. 0177D] D. Da horum schematum argumenta ex libris auctorum prolata?---M. Lucanus libro tertio:

Fractarum subita ratium periere ruina.
Scanditur enim: fracta, rum subi, ta rati, um peri, ere ru, ina. Et notandum quod hic versus et caeteri similes apud metricos laudabiles habentur, ubi nunquam in scansione integra pars orationis dirempta reperitur, sicut in aliis schematum ordinibus crebro invenitur. Paulus Quaestor in gratiarum actione ait:

Oceanum rapidis linquens repetensque quadrigis.
Virgilius in Bucolicis:

Pergite, Pierides, Chromis et Mnasilus in antro.
Persius Flaccus binis versibus junctis ait:

Nonne quidem hoc studeo populatis ut mihi nugis
Pagina tergescat dare pondus idonea fumo.
Itaque, sicut in versu tredecim syllabarum dactylus [Col. 0178A] quinque locis invertitur, ita in hoc sedecim syllabarum spondaeus iisdem locis alternare cognoscitur, et dicuntur pentaschemi propter praedicta quinque schemata.

D. Eorumdem schematum species, quae ordine praepostero poeticis versibus prolatae sunt, per ordinem legitime quinquies quinquies quadrare absurdum non opinor.---M. Heroicus versus XVI syllabis, quatuor dactylis constans, quinque species continet, ita: Loco primo, secundo, tertio et quarto dactylum:

Jam veneranda Dei soboles cruce salvat mundum
Loco primo, secundo, tertio, et quinto dactylum:

Jam veneranda Dei soboles cruce salvat mundum.
Loco primo, secundo, quarto et quinto dactylum:

En veneranda Dei proles cruce saecla coruscat.
[Col. 0178B] Loco primo, tertio, quarto, et quinto dactylum:

Jam pietas immensa Dei cruce cuncta beavit.
Loco secundo, tertio, quarto, et quinto dactylum:

Mundum jam veneranda Dei soboles cruce salvat.

D. Quid igitur, in versu syllabarum decem et septem quot schemata autumas calculanda?---M. Similiter in eo, ut in XII syllabis, unum schema contineri astipulor.

D. Quomodo vel quo pacto fieri potest ut minimus versus et maximus concordi schematum lege decurrant, cum tantopere syllabarum numero discrepent?---M. Quia ibi spondaeus quinque constat locis: hic vero dactylus totidem locis inseritur, excepto ultimo pede, quem necesse est disyllabum esse, ne syllabarum amplior numerus accrescat.

[Col. 0178C] D. Dogmatistae sententiis et doctoris sermonibus credula praecordia pando, sed tamen id certius ex priscis veterum poematibus experiri cupio.---M. Chronica Eusebii Virgilium imminente metu mortis cecinisse tradunt, et epigramma, quod epitaphium vocatur, ad suprema exsequiarum funera composuisse dicendo:

Mantua me genuit, Calabri rapuere, tenet nunc.
Scanditur ita: Mantua, me genu, it Cala, bri rapu, ere te, net nunc. Quem Lucanus aemulans, his verbis imitabatur dicens:

Corduba me genuit, rapuit Nero; praelia dixi.
Idem libro sexto:

Undique praecipiti scopulis removentibus aequor.
Scanditur ita: undique, praecipi, ti scopu, lis remo, [Col. 0178D] ventibus, aequor. At vero praedictus vates Mantuanus alibi ita refert:

At tuba terribilem sonitum procul aere canoro.
Sedulius et de monoschemo versu inter caetera sic ait:

Laudat et egregiae tribuit sua vota rapinae.
Eodem modo Prosper in Epigrammatibus cecinit dicens:

Recta volens animus, sapiens et amator honesti.

D. Quid ergo, nunquamne dactylus in fine ponitur?---M. Potest quidem, ut vult Virgilius, sed non in eo qui caeteros omnes dactylos habet; veluti in Georgicis:

Aut spumas miscent argenti vivaque sulphura,
quem quidam invertentes sic legunt:

[Col. 0179A] . . . . . et sulphura viva.
Rursus idem libro sexto Aeneidos:

Bis patriae cecidere manus, quin protinus omnia,
quem quidam per synaloepham excludunt, nec intelligentes synaloepham tunc esse cum vocales inter se confligunt, seu solae, uti Virgilius, libro IV:

Quam tu urbem, soror, hanc cernes, quae surgere regna!
Et Lucanus, libro V:

Saeva quies pelagi moestoque ignava profundo;
seu interposita consonante, ut:

Longius et volvens fatorum arcana movebo;
quod nequaquam in praedicto libro asseri potest; quippe absolutus pes est omnia, ut in Bucolicis:

Omnia fert aetas
Omnia vincit amor.
Posset itaque versus etiam ex dactylis sex constare [Col. 0179B] si moderno tempore metrici non refutarent, veluti versus ille est:

Interea tenero mihi bucula pascere gramine;
et alibi

At tuba terribilem sonitum procul excitat horrida.

D. Quomodo his versibus, qui dactylo terminantur, metrici vocabulum indiderunt?---M. Apud metricos quidem hujuscemodi versus catalectici nuncupantur, ut:

Sidera pallida defugiunt face territa luminis,
ita et superiores duo.

[Maius om.: D. Enumeratis ergo XXXII schematum ordinibus, magnopere efflagito ut enucleato exemplorum serie regulariter edisseras quot species in carminibus Virgilii, vel Lucani, seu Persii Flacci, aut Terentii Afri, deprehendi queant.---M. Ex supradictis [Col. 0179C] speciebus XXXII non amplius quam decem et septem in poematibus memoratorum investigare valui, excepto Terentio, qui cum Comoediarum volumina, Menandrum secutus, non heroicis versibus componeret, earum prologus cum ab aemulis dente canino carperetur, in defensionem sui velut Apologeticus senis dabatur.

D. Easdem decem et septem species certius cognoscere concupisco.---M. In versu tredecim syllabarum duo schemata deprehenduntur a Virgilio assumpta, hoc secundo loco et quinto, nam secundo duos tantum dactylos reperiuntur (sic), ut:

Aut leves ocreas lento ducunt argento.
aut quinto, ut:

Se duo selecti ferro qui scindere vallum.
[Col. 0179D] Et infra:

Ductores Teucrum primi dilecta juventus.

D. Ex versu XIV syllabarum quot species assumptae sunt?---M. Septem [F. tres] tantum; aut enim primo et quinto loco dactylus inseritur, ut:

Filius huic contra, qui torquet sidera mundi.
Aut secundo et quinto, ut:

Et nox atra polum bigis subvecta tenebat.
Aut quarto et quinto, ut:

Stridens trajecto haesitae patefacta cerebro.

D. Ex versu quindecim syllabarum quot schematibus fungebatur?---M. Quamvis hujuscemodi versus decaschemus vocitetur, senas [F. quinas] tamen ex eodem assumpsit species; nam aut primo et secundo loco spondaeus reperitur, ut:

[Col. 0180A] Scindit se nubes et in aethera purgat apertum.
Aut primo et tertio, ut:

Interclusit hiems et terruit Auster euntes.
Aut primo et quarto, ut:

Cum fletu, precibusque tulit, per sidera testor.
Aut secundo et quarto, ut:

Jamque vale! torquet medios nox humida cursus,
Aut tertio et quarto, ut:

Ascanius meriti tanti non immemor unquam.

D. Ex versu sedecim syllabarum quot species sibi usurpasse deprehenditur?---M. Licet hunc versum Graeci pentaschemum dixerint, praefatus tamen poeta quatuor species inde assumpsit, quia aut primo loco spondaeus invenitur, ut:

Carthago premat Ausoniam, nihil urbibus inde;
et alibi binis versibus, ut:

[Col. 0180B] Cernat semineci sibi me rapere arma cruenta
Victoremque ferant morientia lumina Turni.
[Suppl. Aut secundo] ut:

Dentibus infrendens gemitu; graditurque per aequor.
Aut secundo et tertio, ut [F. leg. Aut tertio, ut]:

Graiugenumque domos suspectaque liquimus arva.
Aut quarto et quinto, ut [F. leg. Aut quarto, ut]:

Hunc cape consiliis socium et conjunge volentem.
Item:

Ascanius galeam ante pedes projecit in amnem.

D. Porro ex versu decem et septem syllabarum quot species assumpsit?---M. Unius tantum schematis sorte gratulatur, sine quo aliorum schematum speciebus funditus carere cognoscitur: quae Graece monoschemus versus vocatur, cum praeter ultimum [Col. 0180C] pedem caeteri omnes dactylica fungantur scansione, ut:

Nos procul inde fugam trepidi celebrare recepto.
Item primus versus duodecimi libri:

Panditur interea domus omnipotentis Olympi.
Et in duodecimo:

Tum lapis ipse viri vacuum per inane volutus.
Et in Georgicis:

Ille volat simul arva fuga simul aequora verrens.]

D. Quis est versus heroicus catalecticus?---M. Praebet Virgilius exemplum, dicens:

Et tunicae manicas et habent redimicula mitrae.
Scanditur ita: et tuni, cae mani, cas et hab, ent redi, micula, mitrae. Idem, libro XI:

Fecerat et tenui telas discreverat auro.
[Col. 0180D] Et libro Judicum:

Septuaginta prius truncarat corpora regum.
Et Lucanus libro tertio:

Primus Caesareis pelagi decus addidit armis.

D. Quis est versus hypercatalecticus hexameter?---M. Ubi certo numero sex pedum una syllaba subnectitur.

D. Profer versum hoc modo compositum.---M.

Alma Venus Paphon ingreditur, rosa luceat ex aditis,
Et alibi:

Rumpere claustra manu socios gelidis dare de scopulis.
Simul et in pentametro dactylico hypercatalecticus versus admittitur, ut:

O Deus omnipotens largire viam precibus.
Et alibi: [Col. 0181A]

Pulchra puella comas ambit sibi palmitibus.

D. Quot sunt species in caesura hexametri versus.---M. Quatuor.

D. Pande nominatim earumdem vocabula caesurarum.---M. Districtus, divisus, mistus, Priapeius.

D. Quis est versus districtus?---M. Qui in scansione pedum nunquam orationem accommodat integram.

D. Melius exemplis quam nuda verbositate informor.---M. Praebet Arator exemplum:

Mortalisque sibi studium proponat origo.
Scanditur ita: Morta, lisque si, bi studi, um pro, ponat o, rigo. Ecce nulla oratio integra in quolibet pede reperta est. Idem, alibi:

Largiri salvantis opem numerusque dierum.
[Col. 0181B] Item Prosper in Epigrammatibus:

Fallaces semper curis torquentur amaris.
Virgilius:

Infandum, regina, jubes renovare dolorem.
Symposium poeta districtum versum protulit, dicens:

Dulcis odor nemoris, flamma fumoque fatigor.

D. Quis est divisus versus?---M. Qui in scandendo partes orationis separatas habet, id est ut quot pedes habet, tot et orationes, ut puta:

Dic mihi, Clio, quisnam primus fingere versus;
sed hujusmodi versum penthemimere vel hepthemimere carentem modernus usus in hexametro dactylico non libenter admittit.

D. Quis est versus mistus?---M. Qui utrumque in se habet, id est partem districti et partem divisi.

[Col. 0181C] D. Facilius ratione flector, si exemplo probaveris?---M. Virgilius, libro IV:

At regina gravi jamdudum saucia cura.
Et infra:

Vulnus alit venis et caeco carpitur igne.
Et Sibylla prophetissa ait:

Denumerat tacitis tot crimina conscius ultor
Et alibi poeta dicit:

Petrus apostolicae qui culmina praesidet arcis.
Scanditur ita: Petrus ap, ostoli, cae qui (ecce pars districti), culmina, praesidet, arcis (ecce pars divisi).

D. Quis est versus caesurae Priapeiae?---M. Qui in Priapeio metro deprehenditur ascriptus.

D. Quale est metrum Priapeium?---M. Cum hexametro [Col. 0181D] versu primi tres pedes concatenati inter se a reliquis tribus sequentibus divisi separatique sunt.

D. Harum rerum experimenta authenticis versibus doceri desidero?---M. Virgilius in Bucolicis:

Ut puero Phoebi chorus assurrexerit omnis.
Item Sibyllinus versus hoc idem declarat:

Vivat ut aeterno bonus, ac malus ardeat igne.
Item Symposius:

Ore procax non sum, non sum temeraria lingua.
Virgilius:

Aut Ararim Parthus bibet aut Germania Tigrim.

D. Unde dictum est Priapeium metrum?---M. Quod pleraque carmina hujuscemodi in honorem [Col. 0182A] Priapi conscripta sunt: propter quod multi volunt hoc genus compositionis Bucolico carmini magis convenire.

D. Quod est Pythium metrum?---M. Idem quod hexametrum.

D. Unde dictum est Pythium?---Quidam arbitrantur ob id quod hoc genere metri oracula primo Apollini sint edita, qui interfecto Pythone Pythius dictus est, qui, ut fertur, cum in Parnasso Pythonem serpentem in vindictam matris sagittis insequeretur, accolae Delphici hoc illum versu et facundiae cothurno extulerunt.

D. Quot in dactylico et hexametro inserta astipularis? vel quid sunt ?---M. quidem Latina lingua passiones dicuntur. Sunt autem numero [Col. 0182B] sex, acephalon, procephalon, lagaron, procylon, dulicheron, miuron vel spicode.

D. Quid est acephalon?---M. Versus sine capite, cum prima syllaba contra naturam corripitur.

D. Da exemplum auctoritate probatum.---M. Virgilius secundo versu Aeneidos acephalo posuit dicens:

Italiam fato profugus.
Etenim barbarismo tribrachum pro dactylo admisit. Sic et caeterae passiones aut in medio aut in fine inseruntur.

D. Quia longum est ut sciscitatio et solutio earumdem passionum per ordinem enucleetur, saltem extremitas pandatur. Quid et miuron vel sphicodium?---M. Latine mus vel sorex interpretatur. [Col. 0182C] Ex eadem prima positione derivativum ducitur miurus vel miurinus vel soricinus.

D. Quid astruis esse sphicodin?---M. dicitur Graece crabro, unde derivatur sphicodis, et tamen miurus vel sphicodis ad unam significationis regulam pertinere noscuntur, quia utraque animalia tenui et gracili membrorum extremitate terminantur. Ita et versus qui pyrrhichio clauditur.

D. Quae est caesura penthemimeris, et qualiter interpretatur?---M. Penthemimeris Latine semiquinaria dicitur; quippe semis est; sicut hemisphaerium, semisphaera Latina lingua intelligitur, id est dimidia pars poli supra aut infra terram aequis lancibus librata. Nam penthemimeris in versu heroico dicitur ubi post duos pedes sequitur syllaba [Col. 0182D] quae partem terminet orationis, ut:

Truncum terra tegit, latitant in cespite lymphae.

Item Prosper in aenigmatibus de oratione Domini:

Cum prece sanguineas fundebat corpore guttas.

D. Quid est hepthemimeris?---M. Latine semiseptenaria appellatur caesura, cum post tres pedes sequitur syllaba partem orationis terminans, ut:

Musa, mihi causas memora.
Et alibi:

Nec pepli radios poscunt.
Item Phocas:

Te longinqua petens comitem sibi ferre viator.

D. Quae est caesura trititrochaici, vel tritustrochaeus?---M. Cum tertio loco per dactylum terminatur, sicut poeta promisit, dicens:

[Col. 0183A] Hoc volo, ne breviter mihi syllaba prima legatur.
Et alibi:

Nec jam terra vocor, licet ex me terra paretur.
Item epigramma Prosperi tritontrochaeon protulit:

At bona, quae vere bona sunt, nec fine tenentur.

D. Quae est definitio caesurae tetartitrochaici, quam quidam tetartebucolicon nuncupant?---M. Cum in quarto loco vel regione pars orationis cum dactylo terminatur.

D. Manifestis exemplorum formis hoc evidentius reserari rogo.---M. Virgilius, prima ecloga infit:

Nos patriae fines et dulcia linquimus arva.
Et infra:

Saepe tener nostris ab ovilibus imbuet agnus.
Hoc idem Paulinus primo versu:

Annua vota tibi remeant, simul annua linguae.
[Col. 0183B] Et notandum quod regula Bucolici carminis exigit ut quartus pes dactylo semper clauderetur, quod Virgilius victus operis difficultate neglexit.

D. Postquam ancipitem metricae artis scrupulum luce clarius digessisti, jam tempus et ordo rerum exigit ut promissa aenigmatum problemata luculentae urbanitatis versibus patefacias, ac deinceps singulorum quorumque pedum, excepta synzugiarum superflua confusione, rationem regulariter inculces.---M. Jam dudum id facere satagerem, nisi scrupulosae interrogationes tuae anticipantes festinationem meam vi quadam praeoccuparent.




AENIGMATUM LIBER.



PROLOGUS.
[Col. 0183C]

Arbiter, aetherio jugiter qui regmine sceptrA
Lucifluumque simul coeli regale tribunaL
Disponis, moderans aeternis legibus illuD
Horrida nam mulctans torsisti membra BehemotH
Ex alta quondam rueret dum luridus arcE
Limpida dictanti metrorum carmina praesuL
Munera nunc largire, rudis quo pandere reruM
Uersibus aenigmata queam clandestina fatU
Sic Deus indignis tua gratis dona rependiS
Castalidas nymphas non clamo cantibus istuC
Examen neque spargebat mihi nectar in orE
Cynthi sic nunquam perlustro cacumina sed neC
[Col. 0183D] In Parnasso procubui nec somnia vidI
Nam mihi versificum poterit Deus addere carmeN
Inspirans stolidae pia gratis munera mentI
Tangit si mentem, mox laudem corda rependunT
Metrica; nam Moysen declarant carmina vateM
Iamdudum cecinisse prisci [Par., celebris] vexilla tropaeI
Late per populos illustria, qua nitidus soL
Lustrat ab Oceani jam tollens gurgite cephaL
Et Psalmista canens metrorum carmina vocE
Natum divino promit generamine NumeN
In coelis prius exortum, quam lucifer orbI
Splendida formatis fudisset lumina saecliS
Verum si fuerint bona haec aenigmata, versV
Explosis penitus naevis et rusticitat
[Col. 0184A] Ritu dactylico recte decursa, nec erroR
Seduxit vana specie molimina mentiS
Incipiam potiora: sui Deus arida servI
Belligero quondam qui vires tradidit loB
Viscera perpetui roris si repleat haustU
Siccis nam laticis duxisti cautibus amneS
Olim, cum cuneus transgresso marmore RubrO
Desertum penetrat: cecinit quod carmine DaviD.
Arce poli genitor servas qui saecula cunctA
Solvere jam scelerum noxas dignare nefandaS.



I. AENIGMATA TETRASTICHA.



1. De terra.


Altrix cunctorum, quos mundus gestat in orbe,
Nuncupor, et merito; quia nunquam pignora tantum
Improba sic lacerant maternas dente papillas;
[Col. 0184B] Prole virens aestate, tabescens tempore brumae.



2. De Vento.


Cernere me nulli possunt, nec prendere palmis:
Argutum vocis crepitum cito pando per orbem.
Viribus horrisonis valeo confringere quercus;
Nam superos ego pulso polos, et rura peragro.



3. De nube.


Versicolor fugiens coelum terramque relinquo:
Non tellure locus mihi, non in parte polorum est.
Exsilium nullus modo tam crudele veretur:
Sed madidis mundum faciam frondescere guttis.



4. De natura.


Crede mihi, res nulla manet [Par., non ulla manent sine me moderante:
Et frontem faciemque meam lux nulla videbit.
[Col. 0184C] Quis nescit ditione mea convexa rotari
Alta poli, solisque jubar, lunaeque meatus?



5. De Iride vel arcu coelesti.


Thaumantis proles priscorum famine fingor:
Ast ego prima mei generis rudimenta retexam.
Sole rubens [Par., ruber] genitus sum partu nubis aquosae:
Lustro polos passim, solos non scando per austros.



6. De Luna.


Nunc ego cum pelago fatis communibus insto,
Tempora reciprocis convolvens menstrua cyclis,
Ut mihi lucifluae decrescit gloria formae,
Sic augmenta latex cumulato gurgite perdit.



7. De Fato vel Genesi.


[Col. 0184D] Facundum constat quondam cecinisse poetam,
Quo Deus et quo dura vocat Fortuna, sequamur.
Me veteres falso dominam vocitare solebant
Sceptra regens mundi, dum Christi gratia regnet.



8. De Sale.


Dudum lympha fui squamoso pisce redundans:
Sed natura novo fati discrimine cessit,
Torrida dum calidos patior tormenta per ignes.
Nam cineri facies nivibusque simillima fulget [Par., constant].



9. De Heliotropia, sive Solisequa.


Sponte mea nascor fecundo cespite vernans,
Fulgida de croceo flavescunt culmina flore:
Occiduo claudor, sic orto sole patesco.
Unde prudentes posuerunt nomina Graeci.



10. De puerpera geminos enixa.
[Col. 0185A]

Sunt mihi sex oculi, totidem simul auribus exsto;
Sed digitos decies senos in corpore gesto;
Ex quibus ecce quater denis de carne revulsis;
Quinquies at tantum video remanere quaternos.



11. De adamante lapide.


En ego non vereor rigidi discrimina ferri,
Flammarum nec torre cremor; sed sanguine capri
Virtus indomiti mollescit dura rigoris.
Sic cruor exsuperat, quem [Par., quod] ferrea massa pavescit.



12. De molosso.


Sic me jamdudum rerum veneranda potestas
Fecerat ut domini truculentos persequar hostes
Rictibus arma gerens bellorum praelia patro:
[Col. 0185B] Et tamen infantum fugiens mox verbera vito.



13. De Poliadis, id est follibus fabrorum.


Flatibus alternis vescor [Par., vexor] cum fratre gemello.
Non est vita mihi, cum sint spiracula vitae.
Ars mea gemmatis dedit ornamenta metallis:
Gratia nulla datur mihi, sed capit alter honorem.



14. De Bombycibus.


Annua dum redeunt texendi tempora telas,
Lurida setigeris replentur viscera filis,
Moxque genistarum frondosa cacumina scando,
Ut globulos fabricans cum fati sorte quiescam.



15. De barbito sive Organo.


Quamvis aere cavo salpinctis [Par., salpinctae] classica clangant,
[Col. 0185C] Et citharae crepitent, strepituque tubae modulentur:
Centenos tamen eructant mea viscera cantus:
Meque strepente [Par., Me praesente] stupent mox musica corda fibrarum.



16. De Pavone.


   Pulcher et excellens, specie mirandus in orbe,
Ossibus et nervis et rubro sanguine cretus,
Cum mihi vita comes fuerit, nihil aurea forma
Plus nitet; et moriens nunquam mea pulpa putrescit.



17. De Salamandra.


Ignibus in mediis vivens non sentio flammas,
Sed detrimenta rogi penitus ludibria faxo:
Nec crepitante foco, nec scintillante favilla
Ardeo, sed flammae flagranti torre tepescunt.



18. De loligine.


[Col. 0185D] Nunc cernenda placent nostrae spectacula vitae:
Cum grege piscoso scrutor maris aequora squamis,
Cum volucrum turma quoque scando per aethera pennis,
Et tamen aethereo non possum vivere flatu.



19. De perna.


Et geminis nascor per ponti [Par., Proponti] caerula conchis,
Vellera setigero producens corpore fulva.
En chlamydem pepli necnon et pabula pulpae
Confero, sic duplex fati persolvo tributum.



II. AENIGMATA PENTASTICHA.



I. De Pleiadibus.


Nos Atlante satas stolidi dixere priores:
[Col. 0186A] Nam septena cohors est, sed vix cernitur una.
Arce poli gradimur, nec non sub Tartara, terrae
Furvis conspicimur tenebris, et luce latemus,
Nomina de verno ducentes tempore prisca.



2. De myrmicoleonte.


Dudum compositis ego nomen gesto figuris,
Ut leo, sic formica vocor sermone Pelasgo,
Tropica nominibus signans praesagia duplis,
Cum rostris avium nequeam resistere rostro [Par., rescindere rostra]
Scrutetur sapiens, gemino cur nomine fingar.



3. De Ape.


Mirificis formata modis, sine semine creta,
Dulcia florigeris onero praecordia praedis:
Arte mea crocea flavescunt fercula regum.
[Col. 0186B] Semper acuta gero crudelis spicula belli,
Atque carens manibus fabrorum vinco metalla.



4. De Lima.


Corpore sulcato, nec non ferrugine glauca,
Sum formata, fricans rimis informe metallum:
Auri materias massasque polire sueta,
Plano superficiem [Par., Plana superficie] constans, asperrima rerum.
Garrio, voce carens, rauco cum murmure stridens.



5. De Luscinia.


Vox mea diversis variatur pulchra figuris
Raucisonis nunquam modulabor carmina rostris,
Spreta colore tamen, sed non sum spreta canendo.
Sic non cesso canens, fato terrente futuro:
Nam me bruma fugat, sed mox aestate redibo.



6. De Trutina, quae Momentana dicitur.
[Col. 0186C]

Nos geminas olim genuit natura sorores,
Quas jugiter rectae legis censura gubernat.
Tempore personas, et jus servare solemus.
Felix in terra fieret mortalibus aevum,
Justitiae normam si servent more sororum.



7. De Natrice.


Me caput horrentis fertur genuisse draconis,
Augeo purpureis gemmarum lumina fucis:
Sed mihi non dabitur rigida virtute potestas;
Si prius occumbat squamoso corpore natrix:
Quam summo spolier capitis de vertice rubra.



8. De Magnete ferrifero.


Vis mihi naturae dedit, immo creator Olympi,
Id, quo cuncta carent veteris miracula mundi.
[Col. 0186D] Frigida nam Chalybis suspendo metalla per auras.
Vi quadam superans sic ferrea fata revinco.
Mox adamante Cypri praesente potentia fraudor.



9. De Gallinaceo.


Garrulus in tenebris rutilos cecinisse solebam
Augustae lucis radios et lumina Phoebi.
Penniger experto populorum nomine fungor,
Arma ferens pedibus, belli discrimina faxo,
Serratas capitis gestans in vertice cristas.



10. De Coticulo.


Frigidus ex gelido prolatus viscere terrae,
Duritiem ferri quadrata fronte polibo:
Atque senectutis vereor discrimina nunquam,
Mulcifer annorum numerum ni dempserit ignis.
[Col. 0187A] Mox rigida species mollescit torribus atris.



11. De Minotauro.


Sum mihi difficilis vultu membrisque biformis,
Cornibus armatus; horrendum caetera fingunt
Membra virum, fama clarus per Gnossia rura.
Spurius incerto in Creta genitore creatus,
Ex hominis pecudisque simul cognomine dicor.



12. De Cacabo sive Lebete.


Horrida, curva, rapax, patulis fabricata metallis,
Pendeo: nec coelum tangens terramve profundam,
Ignibus ardescens, nec non et gurgite fervens:
Sic geminas vario patior discrimine pugnas,
Dum latices lymphae tolero flammasque feroces.



13. De Myriophyllo.


Prorsus Achivorum lingua pariterque Latina
[Col. 0187B] Mille vocor viridi folium de cespite natum.
Idcirco decies centenum nomen habebo,
Cauliculis florens quoniam sic nulla frutescit
Herba per innumeros telluris limite sulcos.



14. De arca libraria.


Nunc mea divinis complentur viscera verbis:
Totaque sacratos gestant praecordia biblos:
At non ex iisdem nequeo cognoscere quidquam,
Infelix fato fraudabor munere tali,
Nam demunt dirae librorum lumina Parcae.



15. De Urtica. [1Kb]


Torqueo torquentes, sed nullum torqueo sponte.
Laedere nec quemquam volo, ni prius ipse reatum
Contrahat, et viridem studeat decerpere caulem:
[Col. 0187C] Fervida mox hominis turgescunt membra nocentis:
Vindico sic noxam, stimulisque ulciscor acutis.



III. AENIGMATA HEXASTICHA.



1. De aqua.


Quis non obstupeat nostri spectacula fati,
Dum virtute fero silvarum robora mille?
Ast acus [Par., Arcus at] exilis tanta gestamina rumpit,
Nam volucres coeli nantesque per aequora pisces
Olim sumpserunt ex me primordia vitae.
Tertia pars mundi mihi constat jure tenenda.



2. De Cancro qui Nepa vocatur.


Nepa mihi nomen veteres dixere Latini,
Humida spumiferi spatior per littora ponti,
Passibus Oceanum retrograda transeo versis.
[Col. 0187D] Et tamen aetherius per me decoratur Olympus,
Dum ruber in coelo et bisseno sid ere scando,
Ostrea quem metuunt diris perterrita saxis.



3. De Tippula.


Pergo super latices [Par., laticum] plantis suffulta quaternis
Nec tamen in lymphas vereor quod mergar aquosas.
Sed pariter terras et flumina calco pedestris.
Nec natura sinit celerem natare per amnes,
Pontibus aut ratibus fluvios transire feroces,
Quin potius pedibus gradior super aequora siccis.



4. De Leone.


Setiger in sylvis armatos dentibus apros,
Cornigerosque simul cervos licet ore rudentes
[Col. 0188A] Contero, nec parcens ursorum quasso lacertos.
Ora cruenta ferens: morsus, rictusque luporum,
Horridus haud vereor, regali culmine fretus.
Dormio nam patulis non claudens lumina gemmis



5. De Pipere.


Sum niger exterius, rugoso cortice tectus,
Sed tamen interius candentem gesto medullam.
Delicias, epulas regum, luxusque ciborum,
Jus simul et pulpas battutas condo culinae.
Sed me subnixum nulla virtute videbis,
Viscera ni fuerint nitidis quassata medullis.



6. De Pulvillo.


Nolo fidem frangas, licet irrita dicta putentur,
Credula sed nostris pande praecordia verbis.
Celsior ad superas possum turgescere nubes,
[Col. 0188B] Si caput aufertur mihi toto corpore dempto:
At vero capitis si passus mole gravabor,
Ima petens jugiter minorari parte videbor.



7. De Struthione.


Grandia membra mihi plumescunt corpore denso,
Par color accipitri, sed dispar causa volandi.
Nam summa exiguis non trano per aethera pennis,
Sed potius pedibus spatior per squalida rura,
Ovorum teretes praebens ad pocula testas.
Africa Poenorum me fertur gignere tellus.



8. De Sanguisuga.


Lurida per latices coenosas lustro paludes,
Nam mihi composuit nomen fortuna cruenta.
Rubro dum bibulis vescor de sanguine buccis.
Ossibus et pedibus careo geminisque lacertis,
[Col. 0188C] Corpora vulneribus sed mordeo dira trisulcis,
Atque salutiferis sic curam praesto labellis.



9. De Columba.


Cum Deus infandas jam plecteret aequore noxas
Ablueretque simul scelerum contagia lymphis;
Prima ego praecepti complevi jura parenti [Par., jussa parentis,
Portendens fructu terris venire salutem.
Mitia quapropter semper praecordia gesto,
Et felix praepes nigro sine felle manebo.



10. De Pisce.


Me pedibus manibusque simul fraudaverat almus
Arbiter, immensum primo dum pangeret orbem.
Fulcior haud volitans veloci praepetis ala,
Spiritus alterno vegetat nec corpora flatu,
[Col. 0188D] Quamvis in coelis convexa cacumina cernam,
Non tamen undosi contemno marmora ponti.



11. De Bove, sive de Juvenco.


Arida spumosis dissolvens faucibus ora [Par., arva]
Bis binis bibulus potum de fontibus hausi.
Vivens nam terrae glebas cum stirpibus imis
Nisu virtutis validae disrumpo feraces:
At vero linquit dum spiritus algida membra,
Nexibus horrendis homines constringere possum.



12. Caecus natus.


Jam referam verbis tibi, quod vix credere possis,
Cum constet verum, fallant nec frivola mentem.
Nam dudum dederam soboli munuscula grata
Tradere quae nunquam poterat mihi quislibet alter,
[Col. 0189A] Dum Deus ex alto fraudaret lumine claro,
In quo cunctorum gaudent praecordia dono.



13. Clypeus.


De salicis trunco, pecoris quoque tergore raso
Componor, patiens discrimina dura duelli.
Semper ego proprio gestantis corpore corpus
Conservabo, viri vitam ne dempserit Orcus.
Quis tantos casus, aut quis tam plurima lethi
Suscipit in bello crudelis vulnera miles?



IV. AENIGMATA HEPTASTICHA.



1. De elementis sive Abecedario.


Nos denae et septem genitae sine voce sorores;
Sex alias nothas non dicimus annumerandas:
Nascimur ex ferro, rursus ferro moribundae,
Nec non et volucris penna volitantis ad aethram:
[Col. 0189B] Terni nos fratres incerta matre crearunt.
Qui cupit instanter sitiens audire docentes,
Tum cito prompta damus rogitanti verba silenter.



2. De Ciconia.


Candida forma nitens, necnon et furva nigrescens
Est mihi, dum varia componor imagine pennae:
Voce carens tremulo faxo crepitacula [Par., nam faxo crepacula] rostro.
Quamvis squamigeros discerpam dira colubros
Non mea lethiferis turgescunt membra venenis:
Sic teneros pullos prolemque nutrire suesco
Carne venenata, tetroque cruore draconum.



3. De lorica.


Roscida me genuit gelido de viscere tellus.
Non sum setigero lanarum vellere facta,
[Col. 0189C] Licia nulla trahunt, nec garrula fila resultant,
Nec crocea Seres texunt lanugine vermes,
Nec radiis carpor, duro nec pectine pulsor:
Et tamen en vestis vulgi sermone vocabor.
Spicula non vereor longis exempta pharetris.



4. De locusta.


Quamvis agricolis non sim laudabilis hospes,
Fructus agrorum viridi de cespite ruris
Carpo catervatim, rodens de stipite libros.
Cor mihi sub genibus: nam constat carcere septum.
Pectora poplitibus subduntur more rubetae.
Jamdudum celebris spolians Nilotica regna,
Quando decem plagas spurca cum gente fuebant.



5. De Nycticorace.


Duplicat ars geminis mihi nomen rite figuris,
[Col. 0189D] Nam partem tenebrae retinent, partemque volucres.
Raro me quisquam cernet sub luce serena:
Quin magis astriferas ego nocte fovebo latebras.
Raucisono medium crepitare per aera suetus,
Romuleis scribor byblis, sed voce Pelasga,
Nomine nocturnas dum semper servo tenebras.



6. De Cinyphe.


Corpore sum gracili, stimulis armatus acerbis.
Scando catervatim volitans super ardua pennis,
Sanguineas sumens praedas mucrone cruento,
Quadrupedi parcens nulli, sed [Par., dum] spicula trudo
Setigeras pecudum stimulans per vulnera pulpas.
Olim famosus vexans Memphitica rura.
[Col. 0190A] Namque toros penetrans taurorum sanguine vescor.



7. De fusis. [1Kb]


In saltu nascor ramosa fronde virescens:
Sed natura meum mutaverat ordine fatum,
Dum veho per colum teretem vertigine molam:
Ex quo conficitur regalis stragula pepli.
Tam longa nullus zona praecingitur heros:
Per me fata virum dicunt decernere Parcas.
Frigora dura viros sternent ni forte resistam.



8. De cucuma [Par., De cocuma duplici].


Credere quis poterit tantarum foedera rerum [Par., tantis spectacula causis]
Temperet, et fatis morum contraria fata?
[Col. 0190B] Ecce larem, laticem quoque gesto in viscere ventris,
Nec tamen undantes vincunt incendia lymphae,
Ignibus aut tetris siccantur flumina fontis
Foedera sed pacis sunt flammas inter et undas.
Malleus in primo memet formabat et incus.



9. De Hespero sive Vespero.


Tempore de primo noctis mihi nomen adhaesit.
Occiduas mundi complector cardine partes,
Oceano Titan dum corpus tinxerit almum,
Et polus in glaucis descendens volvitur undis:
Tum sequor in vitreis abscondens lumina campis,
Et fortunatus subito mox tollor ab aethra,
Ut furvas lumen noctis depelleret umbras.



10. De pugione vel Spatica.


Me terrae gremius formabat [Par., De ter. gremiis formabar] primitus arte,
[Col. 0190C] Materia trucibus processit caetera tauris,
Aut potius putidis constat fabricata capellis.
Nam domus est constructa mihi de tergore secto,
Nec non et tabulis quas findunt stipite rasis
Per me multorum clauduntur lumina letho,
Qui domini nudus nitor defendere vitam.



11. De Famfaluca sive Bulla Aquatica.


De madido nascor rorantibus aethere guttis
Turgida, concrescens liquido de flumine lapsu;
Sed me nulla valet manus udo gurgite nantem
Tangere, ni statim rumpantur viscera tactu
Et fragiles tenuis flatus discedat in auras.
Ante catervatim per lymphas duco cohortes
[Col. 0190D] Dum plures orta comites potiuntur [Par., spatiuntur] eodem.



12. De Mola. [1Kb]


Nos sumus aequales communi sorte sorores,
Quae damus ex nostro cunctis alimenta labore:
Par labor ambarum, dispar fortuna duarum;
Altera nam currit, quod nunquam altera gessit,
Nec tamen invidiae stimulis agitamur acerbis.
Utraque quod mandit, quod ruminat ore patenti,
Comminuens reddit famulans sine fraude maligna.



13. De Spelta [Par., Pelta] (sive Tortella).


De terris orior candenti corpore spelta
Et nive fecunda, Vulcani torre rigescens,
[Col. 0191A] Charior et multo quam caetera scuta duelli,
Nec tamen in medio clypei stat ferreus umbo.
Me sine quid prodest dirorum parma virorum?
Vix artus animaeque carerent tramite mortis,
Ni forsan validis refragarer viribus Orco.



14. De fonte.


Per cava telluris clam serpo celerrimus antra
Flexos venarum gyrans anfractibus orbes:
Cum caream vita, sensu quoque funditus expers,
Quis numerus capiat, vel quis laterculus aequet
Vita viventum generem quot millia partu?
His neque per coelum rutilantis sidera sphaerae,
Fluctivagae ponti nec compensantur arenae.



15. De malo arbore, vel Melario.


Fausta fui primo mundi nascentis origo
[Col. 0191B] Donec prostratus succumberet arte maligni:
Ex me tunc priscae processit causa ruinae,
Dulcia quae rudibus tradebam mala colonis.
En iterum mundo testor remeasse salutem,
Stipite de patulo dum penderet arbiter orbis,
Et poenas lueret soboles veneranda Tonantis.



16. De ficulnea.


Quis prior in mundo deprompsit tegmina vestis?
Aut quis clementer miserum protexit egenum?
Irrita non referam verbis nec frivola fingam:
Primitus in terra proprio de corpore peplum,
Ut fama fertur, produxi, frondibus altis:
Carica me curvat dum massis pabula praestat
Sedulus agricola, brumae quas tempore mandit.



17. De Helleboro.


[Col. 0191C] Ostriger in arvo vernabam frondibus hirtis
Concilio similis sic cocti murice rubro,
Purpureus stillat sanguis de vertice guttis
Exuvias vitae mandenti tollere nolo,
Mitia nec penitus spoliabunt mente venena:
Sed tamen insanum vexat dementia cordis,
Dum rotat in gyro vecors vertigine membra.



18. De Camelo.


Consul eram quondam Romanus, miles, equester,
Arbiter imperio dum regni sceptra regebat:
Nunc onus horrendum convectant corpora gibbi,
Et premit immensum truculentae sarcina molis.
Terreo cornipedum nunc velox agmen equorum,
Qui trepidi fugiunt mox quadrupedante meatu
Dum trucis adspectant immensos corporis artus.



19. De aspide vel Basilisco. [1Kb]
[Col. 0191D]

Callidior cunctis aura vescentibus aethrae,
Late per mundum dispersi semina mortis,
Unde horrenda seges diris succrevit aristis.
Quam metit ad scelera scortator falce maligna.
Cornigeri multum vereor certamina cervi
Namque senescenti spoliabor pelle vetustus
Atque nova rursus fretus remanebo juventa.



V. AENIGMATA OCTOSTICHA.



1. De Candela vel linamento.


Materia duplici palmis plasmabar apertis,
Interiora mihi candescunt viscera lino,
Seu certe gracili junco spoliata nitescunt:
[Col. 0192A] Sed nunc exterius flavescunt corpora flore
Quae flammasque focosque larem fumantia fundunt.
Et crebro lacrymae stillant de frontibus udae,
Sic tamen horrendas noctis exstinguo latebras,
Relliquias cinerum mox viscera torta relinquunt.



2. De Aquila.


Armiger infausti Jovis et raptor Ganymedis,
Quanquam pellaces cantarint carmine vates,
Non fueram praepes quo fertur Dardana proles,
Sed magis in summis cycnos agitabo fugaces.
Arsantesque grues proturbo sub aetheris axe.
Corpora dum senio corrumpit fessa vetustas,
Fontibus in liquidis mergentis membra madescunt,
Post haec restauror praeclaro lumine Phoebi.



3. De penna Scriptoria.


[Col. 0192B] Me pridem genuit candens onocratalus albam
Gutture qui patulo sorbet de gurgite lymphas.
Pergo per albentes directo tramite campos,
Candentique viae vestigia caerula linquo,
Lucida nigratis fuscans anfractibus arva.
Nec satis est unum per campos pandere callem
Semita quin potius milleno tramite tendit,
Quae non errantes ad coeli culmina vexit.



4. De Salpinge.


Sum cava, bellantum crepitu quia corda ciebo
Vocibus horrendis stimulans in bella cohortes.
Idcirco reboans tanto clamore resulto,
Quod nulla interius retrudant [Par., retundant] viscera vocem:
Spiritus in toto sed regnant corpore flabra.
[Col. 0192C] Garrula me poterit nunquam superare cicada,
Aut arguta simul cantans luscinia ruscis;
Quam lingua propria dicunt Acalanthida Graii



5. De taxo.


Semper habens virides frondenti in corpore crines,
Tempore non ullo viduabor tegmine spisso,
Circius et Boreas quamvis et flamina Cauri
Viribus horrendis studeant evertere frondes:
Sed me pestiferam fecerunt fata reorum,
Cumque venenatus gliscit de corpore stipes,
Lurcones rabidi quem carpunt rictibus oris
Occido mandentum mox plura cadavera letho.



6. De Colosso.


Omnia membra mihi plasmavit corporis auctor,
Nec tamen ex eodem membrorum munia sumpsi,
[Col. 0192D] Pergere nec plantis, oculis nec cernere possum.
Quanquam nunc patulae constent sub fronte fenestrae,
Nullus anhelanti procedit viscere flatus.
Spicula nec geminis nitor torquere lacertis.
Heu frustra factor confixit corpus enorme,
Totis membrorum dum fraudor sensibus intus.



7. De Mustela.


Discolor in curvas deflecto membra cavernas
Pugnas exercens dira cum gente draconum,
Non ego dilecta turgesco prole mariti;
Nec fecunda viro sobolem sic edidit alvus,
Residuae matres ut sumunt semina partus,
Cum [Par., Quin] magis ex aurae praegnentur viscera flatu,
[Col. 0193A] Si vero proles patitur discrimina mortis,
Dicor habere rudem componens arte medelam.



8. De Ariete.


Sum namque armatus rugosis cornibus horrens,
Herbas arvorum buccis decerpo virentes,
Et tamen astrifero procedens agmine stipor,
Culmina coelorum quae scandunt celsa catervis;
Turritas urbes capitis certamine quasso
Oppida murorum prosternens arcibus altis:
Induo mortales contorto stamine pepli:
Littera quindecima praestat quod pars domus exsto.



9. De pugillaribus.


Melligeris apibus mea prima processit origo,
Sed pars exterior crescebat caetera silvis:
Calceamenta mihi tradebant tergora dura.
[Col. 0193B] Nunc ferri stimulus faciem proscindit amoenam,
Flexibus et sulcos obliquat ad instar aratri:
Sed semen segeti de coelo ducitur almum,
Quod largos generat millena fruge maniplos:
Heu tam sancta seges diris exstinguitur armis.



10. De igne.


Me pater et mater gelido genuere nigore,
Fomitibus [Par., Fontibus e] siccis dum mox rudimenta vigebant,
Quorum vi propria fortunam vincere possum;
Cum nihil in latices mea possunt vincere fata:
Sed saltus, scopulos stagni ferrique metalla
Comminuens penitus naturae jura resolvam.
Cum me vita fovet, clari sum sideris instar:
Post haec et fato victus pice nigrior exsto.



VI. AENIGMATA ENNEASTICHA.
[Col. 0193C]


1. De hirundine.


Absque cibo plures degebam marcida menses
Sed sopor et somnus jejunia longa tulerunt;
Pallida purpureo dum gliscunt gramine rura,
Garrula mox crepitat rubicundum carmina guttur.
Post teneros fetus et prolem gentis adultam
Sponte mea fugiens umbrosas quaero latebras.
Si vero quisquam pullorum lumina laedat,
Adfero compertum medicans cataplasma salutis,
Quaerens campestrem proprio de nomine florem.



2. De Vertigine Poli.


Sic me formavit naturae conditor almus,
Lustro tota teres spatiosis saecula cyclis,
Latas in gremio portans cum pondere terras:
[Col. 0193D] Sic maris undantes cumulos et caerula claudo.
Nam nihil in rerum natura tam celer esset,
Quod pedibus pergat quod pennis aethera tranet,
Accola nec ponti volitans per caerula squamis,
Nec rota per girum quam trudit machina lymphae
Currere sic possent ni septem sidera tricent.



3. De Arcturo.


Sidereis stipor turmis in vertice mundi
Esseda famoso gesto cognomine vulgi,
In giro volvens jugiter non vergo deorsum,
Caetera seu properant coelorum lumina ponto.
Hoc dono ditor quoniam sum proximus axi
Riphaeis Scythiae qui latis montibus errat,
Virgilias aequans numeris in arce polorum,
[Col. 0194A] Cui pars inferior Stygia Letheaque palude
Fertur et inferni fundo succumbere nigro.



4. De Crismale sive Crismaro.


Alma domus veneror divino munere plena;
Valvas sed nullus reserat, nec limina pandit,
Culmina ni fuerint aulis sublata quaternis,
Et licet exterius rutilent de corpore gemmae,
Aurea dum fulvis flavescit bulla metallis:
Sed tamen uberius ditantur viscera, crassa
Potis [Par., Intus] qua species flagrat pulcherrima Christi.
Candida sanctarum sic floret gloria rerum
Nec trabes in templo surgunt, nec tacta columnis.



5. De Castore qui Latine fiber dicitur.


Hospes praeruptis habitans in margine ripis,
[Col. 0194B] Non sum torpescens, oris sed belliger armis
Quin potius duro vitam sustento labore,
Grossaque prosternens mox ligna securibus uncis,
Humidus in fundo tranat qua piscis aquoso,
Saepe caput proprium tingens in gurgite mergo.
Vulnera fibrarum, nec non et lurida tabo
Membra medens, pestemque luemque resolvo necantem.
Libris corrosis et cortice vescor amara.



6. De Catta vel Muricipe vel Pilace.


Fida satis custos conservans pervigil aedes,
Noctibus in furvis caecas lustrabo tenebras
Aeris haud perdens oculorum lumen in antris;
Furibus invisis, vastant qui farris acervos,
Insidiis tacite dispono scandala mortis,
[Col. 0194C] Et vaga venatrix rimabor lustra ferarum,
Nec volo cum canibus turmas agitare fugaces,
Qui mihi latrantes crudelia bella ciebunt.
Gens exosa mihi tradebat nomen habendum.



7. De Cribello.


Sicca pruinosam crebris effundo fenestris,
Candentemque nivem jactans de vertice furvo,
Et nos omnis amat quamvis sim frigida nimbo
Densior et nebulis late spargatur in aula.
Qua sine mortales grassantur funere lethi,
Et qua dilati contemnunt limina Ditis.
Sic animae pariter pereunt dum vita fatescit.
Liquitur in prunis nunquam torrentibus haec nix,
Sed, mirum dictu, magis indurescit ad ignem.



8. De Fundibulo.


[Col. 0194D] Glauca seges lini vernans ex aequore ruris
Et tergus mihi tradebant primordia fati:
Bina mihi constant torto nam brachia loro,
Ex quibus immensum trucidabam mole tyrannum,
Cum cuperent olim gentis saevire phalanges.
Plus amo cum tereti bellum decernere saxo,
Quam duris pugnans ferrata cuspide contis.
Tres digiti totum versant super ardua corpus:
Erro caput circum, tenues et tendor in auras.



9. De Calice vitreo.


De rimis lapidum profluxi flumine lento,
Dum frangunt flammae saxorum viscera dura,
Et laxis ardor fornacis ardet habenis.
Nunc mihi forma capax, glacieque simillima lucet.
[Col. 0195A] Nempe volunt plures collum confringere dextra
Et pulchre digitis lubricum comprendere corpus.
Sed mentes muto dum labris oscula trado.
Dulcia compressis impendens bacchia buccis
Atque pedum gressus titubantes sterno ruma.



10. De Scrofa praegnante.


Nunc mihi sunt oculi bis seni in corpore solo.
Bis ternumque caput, sed caetera membra gubernat.
Nam gradior pedibus suffultus bis duodenis,
Sed novies deni sunt et sex corporis ungues.
Synzygias numero pariter simulabo pedestres,
Populus et taxus, viridi quoque fronde salicta
Sunt invisa mihi, sed fagos glandibus uncas,
Fructiferas itidem florenti vertice quercus
Diligo, sic numerosa simul non spernitur ilex.



11. De ebulo.
[Col. 0195B]

Sambucus in silva putris dum fronde rubescit,
Est mihi par foliis, nam glisco surculus arvis,
Nigros baccarum portans in fronte corimbos.
Quem medici multum ruris per terga virentem,
Cum scabies morbi pulpas invaserit aegras
Lustrantes orbem crebro quaesisse feruntur.
Cladibus horrende dum vexant viscera tabo,
Ne virus serpat possum succurrere leprae,
Sic olidas hominum restaurans germine fibras.



VII. AENIGMATA DECASTICHA.



1. De corvo.


Dum genus humanum truculenta fluenta necarent,
Et nova mortales multarent aequora cunctos.
Exceptis raris, gignunt qui semina saecli;
[Col. 0195C] Primus viventum perdebam foedera juris,
Imperio patris contemnens subdere colla,
Unde puto dudum versu dixisse poetam;
Abluit in terris quidquid deliquit in undis,
Nam sobolem dapibus nunquam saturabo ciborum,
Ni prius in pulpis plumas nigrescere cernam.
Littera tollatur, post haec sine prole manebo.



2. De Cuppa vinaria.


En plures debrians impendo pocula Bacchi,
Vinitor expressit quae flavescentibus uvis,
Pampinus et viridi genuit de palmite botris,
Nectare cauponis complens ex vite tabernam.
Sic mea turgescunt ad plenum viscera musto:
Et tamen inflatum non vexat crapula corpus,
Quamvis hoc nectar centenis hauserit urnis.
[Col. 0195D] Proles sum terrae gliscens in saltibus altis.
Materiam cuneis findit sed cultor agrestis,
Pinos evertens altas et robora ferro.



3. De Lucifero.


Semper ego clarum praecedo lumine lumen
Signifer et Phoebi, lustrat qui limpidus orbem,
Per coelum gradiens obliquo tramite flector:
Eoas partes ad medium [Par., admodum] jubar inde meabit.
Finibus Indorum cernunt qui lumina primi
O felix olim servata lege Tonantis.
Heu post hoc cecidi proterva mente superbus,
Ultio quapropter funestum perculit hostem.
Sex igitur comites mecum super aethera scandunt,
[Col. 0196A] Guarus quos poterit per byblos pandere lector.



4. De Pharo.


Rupibus in celsis qua tundunt caerula cautes
Et salis undantes turgescunt aequore fluctus [Par., undantis . . . ponti];
Machina me summis construxit molibus amplam.
Navigeros calles ut pandam classibus index.
Non maris aequoreos lustrabam remige campos,
Nec ratibus pontum sulcabam tramite flexo,
Et tamen immensis errantes fluctibus actos
Arcibus excelsis signans ad littora duco,
Flammiger imponens torres in turribus altis,
Ignea brumales dum condunt sidera nimbi.



VIII. AENIGMATA HENDECASTICHA.



1. De Palma arbore, quae dactylo fecundata frondescit.
[Col. 0196B]

Omnipotens rector nutu qui cuncta creavit.
Qui dedit in mundo tam victrix nomen habendum.
Nomine nempe meo florescit gloria rerum,
Martyribus nec non dum vincunt praelia mundi
Edita coelestis prensant et praemia vitae,
Frondigeris tegitur bellantum turma coronis,
Et viridi ramo victor certamine miles.
In summo capitis densescit vertice vellus,
Ex quo multiplicis torquentur tegmina pepli
Sic quoque mellifluis escarum pasco saginis,
Nectare per populos tribuens alimenta ciborum.



2. De Monocero sive Unicorni.


Collibus in celsis saevi discrimina Martis,
Quamvis venator frustra latrante molosso
[Col. 0196C] Garriat arte feri contorquens spicula ferri,
Nil vereor, magnis sed fretus viribus altos
Belliger impugnans elephantes vulnere sterno,
Heu fortuna ferox, quae me sic arte fefellit!
Dum trucido grandes et virgine vincor inermi,
Nam gremium pandens mox pulchra puerpera prendit,
Et voti compos celsam deducit ad urbem.
Indidit ex cornu nomen mihi lingua Pelasga.
Sic itidem propria dixerunt voce Latini.



3. De Sole et Luna.


Non nos Saturni genuit spurcissima proles
Juppiter, immensum fingunt quem carmina vatum:
Nec fuit in Delo mater Latona creatrix.
Cynthia non dicor, nec frater Apollo vocatur.
[Col. 0196D] Sed potius summi genuit regnator Olympi,
Qui nunc in coelis excelsae praesidet arci.
Dividimus mundum communi lege quadratum,
Nocturnos regimus cursus et frena dierum.
Ni soror et frater vaga saecula jure gubernent,
Heu chaos immensum fuscaret cuncta latebris,
Atraque nunc Erebi regnarent Tartara nigri.



4. De Scintilla.


Quae res in terris armatur robore tanto,
Aut paribus fungi nitatur viribus audax?
Parva mihi primo constant exordia vitae,
Sed gracilis grandes soleo prosternere letho:
Quod lethum proprii gestant penetralia ventris.
Nam saltus nemorum densos pariterque frutecta,
[Col. 0197A] Piniferosque simul montes cum molibus altos,
Truxque, rapaxque, feroxque, sub aethere spargo.
Et minor existens gracili quam corpore Sciniphs;
Frigida dum genitrix dura generaret ab alvo
Primitus ex utero producens pignora gentis.



IX. AENIGMA DODECASTICHON. De Crabrone.


Aera per sudum nunc binis remigo pennis
Horridus, et grossae depromo murmura vocis,
Inque cavo densis conversor stipite turmis,
Dulcia conficiens propriis alimenta catervis.
Et tamen humanis horrent haec pabula buccis.
Sed quicunque cupit, disrumpens foedera pacis,
Dirus commaculare domum sub culmine querno,
Exemplo socias in bellum clamo cohortes;
[Col. 0197B] Dumque catervatim stridunt, et spicula trudunt,
Agmina diffugiunt jaculis exterrita diris.
Insontes hosti sic torquent tela nocenti
Plurima, quae constant tetris infecta venenis.



XI. AENIGMA TRISCAIDECASTICHON. De Scylla marina.


Ecce molossorum nomen mihi fata dederunt.
Argolicae gentis sic promit lingua loquelis,
Ex quo me dirae fallebant carmina Circes,
Quae fontis liquida maculabat flumina verbis,
Cruraque cum coxis, pulpas [Par., suras] cum poplite bino
Abstulit, immiscens crudelis verba virago.
Pignora nunc pavidi referunt ululantia nautae,
Tonsis dum trudunt classes, et caerula findunt
[Col. 0197C] Vastos verrentes fluctus grassante procella.
Palmula quae remis succurrit panda per undas:
Auscultare procul quae latrant inguina circum.
Sic me pellexit dudum Titania proles,
Ut merito vivam salsis in fluctibus exsul.



XII. AENIGMA PENTECAIDECASTICHON. De Elephanto.


Ferratas acies et denso milite turmas,
Bellandi miseros stimulat quos vana cupido,
Dum maculare student armis pia foedera regni,
Salpinx et sorbet ventosis flatibus auras,
Saevaque clangenti reboant dum classica sistro,
Cernere non pavidus didici trux murmura Martis.
Quanquam me turpem nascendi fecerit auctor
Editus ex alvo dum sumpsi munera vitae:
[Col. 0197D] Ecce tamen morti successit gloria formae
Lethifer in fibras dum serpit finis apertas.
Bractea non auri fulvis pretiosa metallis,
Quamvis gemmarum constent ornata lucernis,
Vincere non quibunt phalerarum floribus unquam.
Me flecti genibus fessum natura negavit
Poplite sub curva palpebris tradere somnos.
Quin potius vitam compellor degere stando.



XIII. AENIGMA HECCAIDECASTICHON. De Nocte.


Florida me genuit nigrantem corpore tellus,
Et nil fecundum sterili de viscere promo:
Quamvis Eumenidum narrantes carmine vates
Tartaream partu testentur gignere prolem:
[Col. 0198A] Nulla mihi constant certi substantia partus.
Sed modo quadratum complector caerula mundum.
Saecula dum lustrat lampas Titania Phoebi
Est inimica mihi, quae cunctis constat amica.
Diri latrones me semper amare solebant,
Quos gremio tectos nitor defendere fusco.
Virgilium constat [Par., fateor] charam cecinisse sororem,
Monstrum horrendum, ingens, cui quot sunt corpore plumae
Tot vigiles oculi subter, mirabile dictu,
Tot linguae, totidem ora sonant, tot subrigit aures.
Nocte volat coeli medio, terraeque per umbras,
Ingrediturque solo, et caput inter nubila condit.



XIV. AENIGMA POLYSTICHON. De creatura.
[Col. 0198B]

Conditor, aeternis fulsit qui saecla columnis,
Rector regnorum frenans et fulmina lege,
Pendula dum patuli vertuntur culmina mundi,
Me variam fecit primo dum conderet orbem.
Pervigil excubiis nunquam dormire juvabit,
Sed tamen extemplo clauduntur lumina somno.
Nam Deus ut propria mundum ditione gubernat,
Sic ego complector sub coeli cardine cuncta.
Segnior est nullus, quoniam me larvula terret,
Setigero rursus constans audacior apro.
Nullus me superat cupiens vexilla triumphi,
Ni Deus aethrali summus qui regnat in arce.
Prorsus odorato thure fragrantior halans
Olfactum ambrosiae, nec non crescentia glebae.
[Col. 0198C] Lilia purpureis possum connexa rosetis
Vincere, spirantis nardi dulcedine plena:
Nunc olida coeni squalentis sorde putresco.
Omnia quaeque polo sunt subter et axe reguntur
Dum pater arcitenens concessit, jure guberno.
Grossas et graciles rerum comprenso figuras,
Altior en coelo rimor secreta Tonantis,
Et tamen inferior terris tetra Tartara cerno.
Nam senior mundo [Par., mundi] praecessi tempora prisca;
Ecce tamen matris horna generabar [Par., generabor] ab alvo.
Pulchrior auratis dum fulget fibula bullis;
Horridior rhamnis, et spretis vilior algis.
Latior en patulis terrarum finibus exsto,
[Col. 0198D] Et tamen in media concludor parte pugilli.
Frigidior brumis, nec non candente pruina,
Cum sim Vulcani flammis torrentibus ardens.
Dulcior in palato quam lenti nectaris haustus
Dirior et rursus quam glauca absinthia campi.
Mando dapes mordax lurcorum more Cyclopum,
Cum possim jugiter sine victu vivere felix
Plus pernix aquilis, Zephyri velocior alis,
Nec non accipitre properantior, et tamen horrens
Lumbricus et limax et tarda testudo palustris,
Atque fimi soboles sordentis cantharus ater
Me, dicto citius, vincunt certamine cursus,
Sic gravior plumbo scopulorum pondera vergo;
Sum levior pluma cedit cui tippula lymphae.
[Col. 0199A] Nam silici densas fundit quia [Par., quae] viscere flammas
Durior aut ferro, tostis sed mollior extis.

[Hic Paris. inserit septem versus qui proximi sunt, »Senis ecce plagis . . . « usque ad » . . . vibrat atomo.« GILES.]

Cincinnos capitis nam gesto cacumine nullos,
Ornent qui frontem pompis et tempora setis;
Cum mihi caesaries volitent de vertice crispae,
Plus calamistratis se comunt quae calamistro,
Pinguior en multo scrofarum exungia glesco,
Glandiferis iterum referunt dum corpora fagis,
Atque saginata laetantur carne subulci;
Sed me dira fames macie torquebit egenam,
Pallida dum jugiter dapibus satiabor opimis
Limpida sum fateor Titanis clarior orbe,
[Col. 0199B] Candidior nivibus dum ningit vellere nimbus;
Carceris et multo tenebris obscurior atris,
Atque latebrosis ambit quas Tartarus umbris.
Ut globus astrorum plasmor teres atque rotunda,
Sphaerula seu pilae, nec non et forma crystalli;
Et versa vice protendor seu serica pensa
Porrecta in gracilem pannum ceu stamina pepli.
Senis ecce plagis latus qua panditur orbis
Ulterior multo tendor, mirabile fatu;
Infra me suprave nihil per saecula constat;
Ni rerum genitor mundum sermone coercens.
Grandior in glaucis quam ballena fluctibus atra,
Et minor exiguo sulcat qui corpora verme
Aut modico Phoebi radiis qui vibrat atomo.
Centenis pedibus gradior per gramina ruris,
[Col. 0199C] Et penitus nunquam per terram pergo pedester,
Sic mea prudentes superat Sapientia sophos,
Nec tamen in biblis docuit me littera dives,
Aut unquam quivi, quid constet syllaba, nosse.
Siccior aestivo torrentis caumate solis,
Rore madens iterum plus udo flumine fontis,
Salsior et multo tumidi quam marmora ponti,
Et gelidis terrae lymphis insulsior erro,
Multiplici specie cunctorum compta colorum,
Ex quibus ornatur praesentis machina mundi,
Lurida cum toto nunc sim fraudata colore,
Auscultate mei credentes famina verbi,
Pandere quae poterit gnarus vix ora magister,
Et tamen inficians non retur frivola lector;
Sciscitor inflatos, quo fungar nomine, sophos.

[Col. 0199D] (Codex Paris. addit quae sequuntur. GILES.)

Aurea dum exili Christo fila virgo acu dedicata
Manu pallida torquet aereo, tum ego calamo
Crinigeris pingo paginas lacrymis.
Pauper poeta nescit antra musarum sicuti ego.
Crux benedicta nitet Christi dedicata cruore.

D. Expositis aenigmatum propositionibus et digesta metrorum melodia, jam promissus rerum ordo efflagitat ut multiformes pedum regulas ex diversis orationum partibus propalare non abnuas, eorum praesertim quos grammatici sibi usurpare noscuntur.---M. Generaliter omnium pedum catalogus ter [Col. 0200A] quadragenus et quaternus constat, hoc est CXXIV. Sed ex hac perplexa numerositate XXVIII pedes sequestrantur, quibus metrici poematum facundia freti funguntur, quique quaternarum mensuram syllabarum minime transcendunt.

D. Manifestius hoc et clarius patefactum audire gratulor.---M. De duarum natura syllabarum quatuor pedes generantur, de tribus syllabis VIII procedunt, de quatuor XVI. Isti sunt specialiter legitimi grammaticorum pedes, de quibus centena metrorum disciplina pullulaverat.

D. Quot sunt oratorum pedes, qui rhetoricae artis regula continentur, et prosae urbanitati mancipantur?---M. Ter triceni et ter bini, quod est nonaginta et sex, quos Graeca disertitudo synzygias vocitavit. [Col. 0200B] Nam de quinque syllabis XXXII pedes formantur, de sex syllabis LXIV synzygiae reciproca varietate nascuntur.

D. Quot sunt accidentia pedum?---M. Septem, id est, arsis et thesis, numerus syllabarum, tempus, resolutio, figura, metrum.

D. Da differentiam inter arsin et thesin.---M. Arsis interpretatur elevatio, thesis positio; sed arsis in prima parte nominis seu verbi ponenda est, thesis in secunda. Nam hae particulae propter discretionem temporum pedestrium inventae traduntur; verbi gratia POLUS, po arsis est, lus thesis. Sic crocus, thronus, torus, aetas, aestas, et omnia nomina vel verba quae in pyrrhichio spondaeove subter adnectere exemplorum formula compellet, huic regulae legitime [Col. 0200C] mancipantur.

D. Quot sunt divisionum species in pedibus, praesertim qui ad grammaticos pertinere noscuntur?---M. Juxta quod praecessorum auctoritas tradidisse memoratur, trina divisionis conditio definitur; quorumdam namque pedum aequa divisio, quorumdam dupla, nonnullorum vero sescupla; et primam dactylicam, secundam iambicam, tertiam Paeonicam nuncupari solere antiquitas sanxit.

D. Hanc tripertitam divisionum normulam uberius exponi supplico.---M. Decem sunt pedes qui aequam divisionem sortiuntur, et velut pari temporum lance ponderantur, quos arsis et thesis aequali discretionis statera gubernat, id est, pyrrhichius, [Col. 0200D] spondaeus, dactylus, anapaestus, proceleusmaticus, dispondaeus, diiambus, ditrochaeus, antispastus, choriambus.

D. Quot sunt pedes qui divisionis qualitate partiuntur?---M. Sex, id est, iambus, trochaeus, molossus, tribrachys, ionicus minor, ionicus major, quos nunc arsis, nunc thesis discordante temporum trutina vergunt et inclinant.

D. Quae est sescupla divisio, et quare dicta est, vel quot pedes eidem divisioni serviunt?---M. Sescupla dicta est quasi semis dupla, quia altera pars alteram non duplo vincit, sed medietate dupli; idcirco aequam divisionem temporis, augmento velut momentanee hexagio sescupla superans praeponderat, quamvis dupla gemino armata tempore eamdem [Col. 0201A] sescuplam praecellat. Denique ad eamdem pertinent sescuplam hi septem pedes, bacchius, palimbacchius, amphimacer, et paeones IV.

D. Quo argumento quibusve indiciis colligi queat utrum ad arsin an ad thesin plura tempora conferantur?---M. Omnes syllabae tam nominum quam verborum, seu cujuslibet partis, a fine, non principio, numerantur; quapropter tempora in arsi et thesi accentibus discernuntur, qui tribus locorum limitibus clauduntur, id est, ultimo, penultimo, antepenultimo. Nam antepenultima acuitur, quae nunquam circumflectitur. In arsi plura supputantur tempora; quod si penultima acuto aut circumflexo accentu pronuntiatur, thesis uberiorem temporum calculationem praeoccupans usurpabit.

[Col. 0201B] D. Jam nunc exemplorum formulas ad pyrrhichium pedem pertinentes inhianter satago audire, et praesertim ex principalibus orationum partibus, id est, nominis et verbi regula congestas.---M. Haec sunt nomina quae multiformi quinque declinationum radice vulgo pullulasse noscuntur, ut Deus, decus, pius, genus, pecus, bonus, modus, domus, lupus, lepus, latus, chorus, crocus, torus, thronus, dolus, nemus, novus, scelus, opus, locus, equus, cibus, reus, comes, Ceres, seges, acus, manus. Malus, si nequam significare videbitur, ex duobus brevibus constat, et erit pyrrhichius, ut est etiam:

Ille malus Calabris errans in saltibus anguis.
Et in Bucolicis:

Ut me malus abstulit error!
[Col. 0201C] Ast vero si malus navis fuerit, cui antennarum carbasa et rudentes adnectuntur, ad trochaei regulam redigitur, ex longa et brevi, ut Virgilius libro V Aeneidos ait:

Queis innexa pedem malo pendebat ab alto.

Nec non etiam malus, si arbor fructifera fuerit, quae melarius vocatur, genere feminino, ad trochaeum pertinebit, ut in Georgicis:

Et steriles platani malos gessere valentes.
Apis, lapis, avis, navis, canis, famis, sitis, chelys, chlamys, cutis, polus, globus, homo, leo, caro, Maro, ovis, scrobis. Similiter et in r litteram praedictus pes terminatur, sed non una eademque declinatione generatus, ut pater, puer, piper, niger, siler, socer, gener, aper, caper, tener, miser, celer, iter, scaber, sacer, ruber, [Col. 0201D] amor, glomer, jubar, cruor, honor, sator, soror, labor. Quod si verbum fuerit deponens, la producitur, ut:

Labitur invalidae deformis gloria flammae.
Jecur, ebur, ager, timor. Liquor, si nomen tertiae fuerit declinationis, pyrrhichius est, ut Arator:

. . . de rore dapes, de caute liquores.
Et infra:

Aereusque liquor solidis induruit escis.
Nam si liquor verbum fuerit tertiae conjugationis vel tertii ordinis, ut Valerio grammatico vocare libuit, trochaeus, ut Virgilius in Georgicis:

. . . . . . . canis cum montibus humor
Liquitur et Zephyro putris se gleba resolvit.
Rosa, faba, aqua, mora, rota, coma, via, toga, gula, [Col. 0202A] schola. Plaga, si climata cardinalia designat, pyrrhichius est, ut Ambrosius Mediolanensis pontifex hexametro deprompsit dicens:

Dumque colorati rutilat plaga caerula mundi.
Et Sedulius:

Quatuor inde plagas quadrati colligit orbis.
Si vero plaga ultrix vindicta fuerit, ad trochaicam regulam redigitur, ut praedictus vates evangelici metri vaticinio refert:

Qui tegit, et plagam trepidat nudare medenti.
Notandum quoque, nomina monosyllaba quaedam esse quae in obliquis casibus, id est, genitivo et ablativo, pyrrhichium gignunt, ut crux crucis, nux nucis, grex gregis, pes pedis, lar laris, sal salis, mas maris, nix nivis, nex necis, pix picis, prex precis, grus gruis, [Col. 0202B] trabs trabis, bos bovis, dux ducis, trux trucis.

D. Expositae sunt igitur strictim summatimque nominum regulae, quae primi pedis legibus suffragantur.---M. Verba quoque tam primae conjugationis quam tertiae correptae pari conditione concurrunt, ut voco, veto, levo, seco, neco, puto, cavo, lito, voro, nego, amo, frico, plico, dico dicas dicat, correpta penultima, ut poeta:

Virgo Maria, tibi Sixtus nova templa dicavi
quod est primae conjugationis. Ast vero dico dicis dicit, tertiae, ubi penultima producitur:

Dicitis agricolis nautisque venire fragosam.
Paro, aro, crepo, sono, tono, novo, cibo, cubo, ligo, mico, creo, meo, beo, rigo, lito, labo, loco, rogo, jugo, fugo, labo, nam differt a labo quod est nuto, et lavo activum est, labo neutrum, roto, pio, hio, cujus frequentativum [Col. 0202C] vel iterativum est hieto hietas hietat; et inchoativum hisco hiscis hiscit; domo, nato, gravo, probo, jugo, gelo, unde est congelasco, volo; volo tam volantis quam volentis personam demonstrans, ad pyrrhichium pertinere declaratur, ut:

volitans per tempora mundus
Item:

   et plura volentem
Dicere deseruit.
Capo, cado, fremo, gemo, fero, gero, tero, sero, sino, ago, meto, peto, tego, colo, bibo, rego, lego, traho, fio, scio, unde exscire. Vomo, pluo, spuo, et monuo (sic), juvo, meo, creo, beo, queo, fluo, luo, ruo, strio, loquor, precor, sequor, queror, reor, fruor, moror. Verba similia defectiva in hanc regulam copulantur, ut libet, placet, piget, pudet, juvat, decet, liquet, [Col. 0202D] licet.

D. Ergo praedicta verba confusae conjugationis, quae in o litteram terminantur, semper ad pyrrhichium pertinebunt?---M. Quoties finalis syllaba corripitur, procul dubio pyrrhichius generatur, ut:

Malo manere niger: minus ultima fata verebor.
Ut:

Nec gero magna simul, sed congero multa vicissim
Et iterum:

Nolo sepulcra pati, scio me submergere terrae.
Si vero eadem syllaba producitur, iambus certissime procreatur: ut Virgilius:

Ascraeumque cano Romana per oppida carmen.
scanditur enim: Ascrae, umque ca, no Ro, mana per, oppida, carmen.

[Col. 0203A] D. Potestne pyrrhichius aut iambus hexametro heroico inseri, dum exempla hexametris versibus protulisti?---M. Si praedicta conjugationum verba sine contextu partium orationis, et absque metrorum versificatione proferuntur, pyrrhichii aut iambi regulis mancipantur. Quod si in dactylico carmine scandendi ratio et caesurarum divisio per cola et commata sequestrare compulerit, spondaei duntaxat aut dactyli legibus subjugantur, quod millenis exemplorum formulis sine imposturae et falsitatis frivolo prolatis facillime comprobari potest.

D. Tam multiplex nominum et verborum congestio, quae ad pyrrhichium pertinere dignoscitur, quo accentu vel prosodia pronuntiatur?---M. In disyllabis ubi ambae breves fuerint, penultima cum acuto [Col. 0203B] accentu profertur.


EXPLICIT DE PYRRHICHIO.




Incipit de spondaeo.

D. Nunc spondaei regulas ex diversis orationum partibus exempli gratia congestas promito.---M. Haec sunt secundi pedis exempla a nominibus venientia; ut felix, pernix, perdex, index, illex, cortex, remex, cornix, bombix, cervix, audax, forfex, forceps, anceps, auceps, princeps, praeceps, virtus, tellus, aetas, aestas, pumex, judex, rumex, vertex, caudex, codex, mordax, fornax, fallax, pollex, murex, ilex, carex, id est, herba asperrima, ut Virgilius:

. . . et carice pastus acuta;
nam carica fructus de ficulnea nuncupatur, unde massas caricarum conficiunt de recentibus ficis. [Col. 0203C] Unde inconvenienter a quibusdam famosus ille eremita Syrorum et Saracenorum confinio strictis parcimoniae legibus vitam solitariam degens, exhausta membrorum vitalia et marcida praecordiorum ilia quinque caricibus contra rerum naturam sustentasse et aluisse describitur, cum humanae sit naturae caricis quae post grossos maturescunt nutriri, brutorum vero bubulorum et tragelaphorum simulque ibicum caricibus educari et vesci. Simplex, duplex, triplex, vervex, fornix, radix, matrix, lodix, victrix, natrix, vivax, verax, pellax, edax, radix, mendax, imbrex, quae ab arcendis imbribus dicitur; auspex, id est, qui avium auguria intendit, auceps vero qui aucupium exercet, complex, duplex, triplex, elix; elices dicuntur sulci majores ad siccandos agros ducti; velox, [Col. 0203D] atrox, Pollux, conjux, quod nomen in nominativo et vocativo cum additamento n litterae libro VI de nomine recolo disseruisse, licet in obliquis casibus penitus deficiat. Veniunt etiam a monosyllabis cum in nominativo et accusativo plurali flectuntur, ut flos flores, mos mores, ros rores, pons pontes, fons fontes, rex reges, lex leges, lanx lances, glans glandes, plus plures, mus mures, cors cortes, cos cotes, sors sortes, dos dotes, ars artes, pars partes, calx calces, merx merces, sol soles, cum ad dies pertinebit, ut:

Quadraginta illi fuerunt ex ordine soles;
vox voces, nox noctes, lis lites, dis dites, glis glires, puls pultes.

D. Da conjugationum exempla.---M. Prima et [Col. 0204A] secunda conjugatio. In secunda persona et tertia plura concordant, ut libo libas libant, sedo sedas sedant, sudo sudas sudant. Item caneo canes canent, polleo polles pollent, frondeo frondes frondent. In quarta autem conjugatione, secunda tantum persona, ut hinnio hinnis, tinnio tinnis, grunnio grunnis, grundio grundis, trinnio trinnis, grincio grincis. Sunt etiam verba secundae conjugationis, quae indicativo modo tempore praeterito perfecto, prima persona spondaeum gignunt. Similiter et imperativo modo tempore praesenti secunda persona numero singulari, ut jubeo jussi jube, fulgeo fulsi fulge, rideo risi ride, mulgeo mulsi mulge. Sunt alia ejusdem conjugationis quae in praeterito perfecto concordant, sed imperativo praedicta persona iambum, non spondaeum, eliciunt, [Col. 0204B] ut faveo favi fave, ut:

Christe, fave votis.
moveo movi move, maneo mansi mane, paveo pavi pave, ut:

Eliam corvi quondam pavere ministri.
Et longe inferius:

agmen pavit inerme.
Sedeo sedi sede, video vidi vide, et caetera similia. A tertia quoque conjugatione cum in praeteritum perfectum prima persona vergit, spondaeus figuratur, ut scribo scripsi, scalpo scalpsi, sculpo sculpsi, repo repsi, mergo mersi, serpo serpsi, cudo cudi, rumpo rupi, cedo cessi, sepio sepsi, plaudo plausi, farcio farsi, haurio hausi, sarcio sarsi, flecto flexi, rego rexi, veho vexi, figo fixi, vivo vixi, meio minxi, tingo tinxi, [Col. 0204C] cingo cinxi, sugo suxi, uro ussi, trudo trusi, coquo coxi, duco duxi. Sumuntur etiam ejusdem pedis exempla ab adverbio qualitatis et quantitatis, ut sancte, caste, docte, care, late, longe. Si autem haec nomina fuerint vocativi casus, ad trochaeum rediguntur, non ad spondaeum. Plurima quoque participia tempore praesenti spondaei legibus non refragantur sed suffragantur, ut dicens, ducens, vivens, turgens, trudens, sternens, stertens, scandens.

D. Partes orationum quae spondaeo subduntur quo accentu proferendae sunt?---M. Omnes quidem tam positione quam natura longae regulariter acuuntur.



Incipit de iambo.

D. Iambici pedis exempla primitus a nomine venientia congerere non pigeat.---M. Nomina, quae [Col. 0204D] iambicis legibus concurrunt, haec esse noscuntur, ut silex, senex, culix [F. salix], calex, apex, latex, tenax, rapax, fugax, sagax, procax, minax, edax, emax, varix, unde varicosus dicitur qui varicibus, id est tortuosis venarum anfractibus in poplite et suris pulparum deformatur; trilex, triplex, salex, culex, ut Virgilium distichon fecisse commentaria declarant:

Parve culex pecudum custos tibi tale merenti
Funeris officium vitae pro munere reddit.
Scanditur ita: parve cu, lex pecu, dum cus, tos tibi, taleme, renti; et hic versus bucolicus vocatur: ferox, ferax, sequax, loquax, procax, parens, frequens, recens, cliens, fides, dies, salus; palus paludis si tertiae declinationis fuerit, ad iambum pertinere haud dubium est, ut Virgilius, libro VI:

   [Col. 0205A] gemuit sub pondere cymba
Sutilis, et multam accepit rimosa paludem.
Ast vero, si secunda declinatione genitivus in i terminabitur, trochaicis legibus rite mancipabitur, ut ille versificus, septimo divinae legis libro de pellice fraudulenta Samsonis, quae subdola pellicatus persuasione synagogae typum praetulit, eleganter cecinisse memoratur, dicens:

Suspensa nectit dextra palisque reflectens.
Et infra:

Exsiliens rejicit palos crinemque renodat.
Quaedam etiam verba tam primae quam secundae conjugationis iambo conveniunt in secunda persona numero singulari, indicativo et imperativo modo, ut amas ama, putas puta, paras para, aras ara, secas seca, necas neca, vocas voca, locas loca. Item de secunda [Col. 0205B] conjugatione tantumdem reperiuntur, ut doces doce, moves move, viges vige, riges rige, pates pate, unde inchoativa forma patesce, tenes tene, times time, cares care, caves cave, studes stude, manes mane, lates late. Sed accepta loquelari positione a corrumpitur, ut lateo lates latet, delitesco delitescis delitescit, et praeterito perfecto delituit non delatuit dicimus, ut poeta:

   sol nube coruscus
Delituit.

A tertia quoque conjugatione infinitivo modo tempore praesenti tam verbi passivi quam deponentis iambum formari censeo, ut geri, teri, seri, tegi, legi, regi, trahi, vehi, mori. A praedictis quoque monosyllabis, quas in pyrrhichio explanandarum rerum gratia praetulimus, cum dativo singulari aut nominativo [Col. 0205C] plurali declinantur, iambicos pedes derivari certissima metrorum ratio declarat, ut crux cruci cruces, astipulante Prospero:

Nec crucis asperitas potuit terrere volentem.
Fax faci faces, trux truci truces, nux nuci nuces, dux duci duces. Sic grues, sues et caetera similia. Sumuntur etiam iambici pedes a participiis illorum duntaxat verborum quae in pyrrhichio superius digessimus, ut rigans, litans, sicut poeta probat:

stellisque litant quae luce fugantur.
Scanditur: lisque li, dactylus; secans, necans, negans, vorans, volans, curvans, lavans, ligans, micans. Veniunt nihilominus a secunda conjugatione, quando tribrachys in iambum transmutatur, id est, cum significationes [Col. 0205D] verbi activi et neutralis in participia praesentis temporis convertuntur, doceo docens, careo carens, rigeo rigens, faveo favens, sileo silens, caleo calens, rubeo rubens, ut Juvencus:

Si ruber astrifero procedit vesper Olympo.
Et Virgilius:

. . . vento semper rubet aurea Phoebe.
Nec a tertia conjugatione correpta participia venientia iambum gigni arbitror; a quarta autem nusquam reperi ut puta gero gerens, gemo gemens, tero terens, sero serens, ruo ruens, struo struens, alo alens, colo colens, emo emens, lego legens, premo premens, cano canens. Omnia igitur nomina seu verba vel participia praedicta ad iambum pertinentia acuto accentu pronuntiari legitima grammaticorum suadet regula.



De trochaeo.
[Col. 0206A]

D. Da exempla ad trochaicam legem competentia.---M. Nomina primitus quae trochaeo congruere videntur, haec sunt, almus, sanctus, nympha, lympha, abba, offa, occa, sapa, id est, defructum, ostrum, rostrum, rastrum, sceptrum, scalprum, a quo diminutive scalpellum; labrum, unde labellum, bulla; bucca, gibbus, cippus, burrus, barrus, floccus, soccus, muscus, luscus, fuscus, tuscus. Verum haec sufficiant de positione longis, quae passim in publico et in propatulo sita a metricis facillime deprehenduntur. Nunc illa quae naturaliter productione gaudent, et quae poetica exemplorum astipulatione plurimum indigent breviter adnectam, ut musa, meta, seta, creta, theta, feta, spina, Roma, ruma, rima, lima, bruma, fama, [Col. 0206B] mirus, dirus, funus, munus, fumus, prunus, pirus, pinus, taxus, malus, flavus, canus, sanus, fatus, nanus, id est, pumilio, crinis, finis, funis, clunis, unde clunaculum dicitur. Sic Julius Solinus in Collectanea rerum memorabilium: »Et lassorum (inquit) capita clunibus per vices sustinent.« Nudus, udus, ludus, mutus, nutus, tutus, fotus, lotus, totus, motus, notus, nodus, nisus, risus, visus, fretus, spretus, cretus, fulmen, famen, flamen, id est, sacerdos delubri, numen, lumen, rumen, plemen, limen, crimen, vimen, gramen, stamen. Unde Lucanus de Orpheo ait:

Nunc plenas posuere colos et stamina Parcae
Multaque delatis haeserunt saecula filis.
A pronominibus quoque trochaici pedes formantur positione longis, ut ille, iste, ipse, noster, vester, [Col. 0206C] quisquam, quisnam, isdem. Veniunt et a verborum significationibus, quae positionum legibus producuntur, ut prendo, scando, necto, pecto, cerno, pingo, ningo, mingo, fingo, pinso, hisco, quasso, lasso, laxo, taxo, faxo, quod anomalum est, sperno, texo, vexo, mando, pando, linquo, vinco, subdo, abdo, condo, pango, cingo, tingo, pungo, quod pupugi praeterito dicitur.

D. Quae sunt verba, quae naturae regulis produci majorum auctoritas decrevit?---M. Absque scrupulorum obstaculo haec esse creduntur: rado, fumo, dico, duco, giro, promo, prodo, cudo, lego, legas, at vero lego legis corripitur, subdo, sedo, udo, cogo, dedo, trudo, ut in Georgicis:

Truditur e sicco radix oleagina ligno.
Credo, nolo, malo, ut:

[Col. 0206D] Malo manere niger, minus ultima fata verebor.
Pono, laudo, laedo, oro, clamo, duro, edo, fido, libo, privo, vivo, quaero quaesivi, nam queror quaestus sum pyrrhichius est, ludo, sumo, suo, plaudo, demo, dego. Huic regulae concordant etiam passiva communia et deponentia tam positione quam natura longa, ut promor, prodor, scrutor, vador, praedor, laetor, bacchor, nascor, ructor, tutor, venor, fungor. Nitor, si verbum deponens est, trochaeus erit, ut:

. . . . . aliquos nitor contingere ramos.
Et infra:

Nititur aversi vel filum tangere Christi.
Quod si nitor nomen fuerit, pyrrhichius erit, ut idem poeta:

Quis fuit ille nitor Mariae?
[Col. 0207A] Et Virgilius, libro qui Paedagogus praetitulatur:

Reddetur titulus purpureusque nitor.
Sed hic versus non ita scandendus est ut heroicus, quia colophon in medio et fine retinetur. Labor, liquor, vescor, causor, tristor, testor, mercor, rimor, piscor, metor, grator, ringor, miror, frustror, grassor. Participia similiter praeteriti temporis interdum trochaico pedi congruunt, ut dictus, lectus, captus, raptus, scriptus, tensus, mersus, flexus, vexus, nexus. Nam praesentia et futura significationum participia ad trochaeum pertinentia, ni fallor, non reperi.

D. Trochaici pedes quo tenore quibusve accentibus pronuntiandi sunt? seu arsis et thesis qua divisionum formula dirimuntur, et quibus temporum lancibus trutinantur?---M. Si trochaeus exstiterit, [Col. 0207B] acuto accentu profertur, ut lappa, mappa, napta, cirrus, birrus, burrus, barrus, poples, cespes. Si vero natura littera producitur, circumflexo accentu pronuntiari lex metrica sanxit. Arsis vero recipit tempora duo, et thesis unum, ut fanum, frenum, granum, bubo, bufo, tufus, tubus, limes, stipes, remes.



De tribracho.

D. Expositis disyllaborum pedum regulis, jam nunc pedester deposcit ut trisyllabos pedes juxta pollicitationem prologi patefacias.---M. Hi sunt tribrachi, ex tribus brevibus Graece sic nuncupati, primae declinationis: anima, aquila, pedica, palea, tonina, macula, famula, patera, hedera, ulula, galea, lacryma, Asia, Libya. Item de secunda declinatione [Col. 0207C] tam masculina quam neutralia nomina ad tribrachum pertinentia: dominus, radius, catulus, capulus, querulus, licinus, puteus, pavidus, patulus, Zephyrus, socius, medius, medicus, numerus, rutilus, placidus, titulus, loculus, modulus, modicus, bibulus, gerulus, gemitus, fremitus, humerus, platanus, tumidus, thalamus, fluvius, uterus, oculus, cumulus, solidus, stolidus, stupidus, rigidus, calidus, validus, varius, monitus, sonitus, gelidus, trepidus, timidus, laqueus, tremulus, vetulus, olidus, cuneus, pelagus, geminus, cupidus, nitidus, digitus. Item neutra ejusdem declinationis ejusdemque pedis, ut meritum, pretium, gremium, stabulum, studium, barathrum, proprium, lolium, jugulum, jaculum, spolium, bivium, trivium, spatium, corium, vitium, speculum. Sic tertiae quoque [Col. 0207D] facilis, gracilis, viridis, facinus, tenuis.

Verba similiter ex triplici conjugatione deducta tribracho conveniunt. A prima haec sunt, ut: numero, rogito, maculo, propero, dubito, habito, vacuo, temero, ululo, socio, gemino, saturo, satio, tolero, tenuo, onero, brevio, resero, violo, revoco, timeo, cumulo, glomero, radio, rutilo, titulo, titubo, solido, vario, trepido, jugulo, spolio, vitio, numero, rogito, maculo, propero, memoro, vigilo, supero, educo, quod est nutrio, remeo, stimulo, similo, simulo, lapido, crepito, volito, crucio, itero, glacio, macero, lacero, lanio, genero, agito. Item de secunda conjugatione, jubeo, doceo, soleo, studeo, stupeo, video, rigeo, tepeo, noceo, tabeo, rubeo, taceo, habeo, vigeo, egeo, caleo, doleo, oleo, ut poeta:
[Col. 0208A]
. . . atque olido consuetum vivere coeno.
Careo, jaceo, caveo, maneo, tumeo, teneo, valeo, niteo, lateo, pateo, cieo, voveo, vireo, moneo, paveo, foveo, moveo. Item de tertia: fodio, quatio, redimo, venio, facio, rapio, capio, fugio, cupio, metuo, tribuo, statuo, polio, jacio, ferio, nequeo. Item verba passiva, communia, et deponentia, quae finali r littera in prima persona terminantur, tribracho conveniunt, numeror, temeror, operor, imitor, veneror, dominor, modulor, famulor, jaculor, stabulor, comitor, stipulor, medicor, et medeor tam primae quam secundae conjugationis poetae declarant. Sedulius:

Nec tibi parva salus, Domino medicante, Maria
Item Prosper:

Inque putres fibras descendat cura medentis.
[Col. 0208B] Populor, jaculor, epulor, comitor, spatior, speculor, moderor, medicor, mereor, fateor, vereor, tueor, gradior, patior, potior, morior. A pronominibus vero vel participiis cujuslibet temporis tribrachum haud unquam derivatum reminiscor, quamvis in caeteris orationum partibus crebro poematibus insertum recorder, ut igitur, et quoniam, etenim, et his similia.

D. Praedicta sermonum exempla quo accentu proferuntur?---M. Omnia propemodum acuuntur; et quia antepenultima accentu notatur, idcirco, ut arbitror, duo tempora in tribracho ad arsin et unum ad thesin pertinebunt.



De molosso.

D. Da rationem nominum et verborum ad molossum pedem pertinentem. M. Nomina primitus strictim [Col. 0208C] et summatim digerere nitor, tam singulari quam plurali numero congesto, ut majestas, libertas, tempestas, paupertas, ubertas, sermones, mangones, lenones, praedones, musmones, caupones, perones, sutores, praecones, lurcones, doctores, lectores, tortores, crabrones, rumores. Ut Prosper:

Non faciles pateant saevis rumoribus aures.
Romani, humani, divini, formosi, frontosi, setosi, muscosi, dumosi, obscoeni, cancelli, rostrati, nervosi, herbosi, hirsuti, rugosi. Nascitur etiam molossus a verborum generibus tempore praeterito perfecto, ut dixisti, vexisti, prompsisti, sepsisti, repsisti, scalpsisti, sculpsisti, serpsisti, et caetera. A participiis quoque tam praesentis temporis quam futuri oriri molossus dignoscitur, ut dicentes dicturi, viventes victuri, mergentes [Col. 0208D] mersuri, scindentes scissuri, prandentes pransuri, pingentes picturi, tondentes tonsuri. Hic ergo pes duplam divisionis normam partitur, et acuto accentu pronuntiatur, et quia penultima acuitur, arsin habere reor tempora et thesin quatuor.



De anapaesto.

D. Quae sunt exempla anapaesticis regulis mancipata ac subjecta?---M. Haec sunt nomina anapaesto suffragantia et concordi ratione respondentia, ut pote deitas, pietas, bonitas, novitas, brevitas, levitas, gravitas, probitas, feritas, species, sanies, macies, glacies, rabies, scabies, series, facies, acies, et reliqua similia Verum haec paucula exemplis anapaesticis congruentia sufficiant, quia de praedictis nominibus, quae in tribracho congessimus, anapaestus legitime generatur, [Col. 0209A] tam genitivo, dativo, et ablativo singulari, quam nominativo, accusativo, vocativo, et ablativo plurali, si masculina seu feminina fuerint primae et secundae declinationis, ut anima, aquila, pedica, hedera; item dominus, radius, catulus. Neutralia autem illa in singulari quidem numero per eosdem casus anapaesto concordant, sed in plurali exceptis dativo et ablativo discordant. At vero quarta declinatio casibus discrepat, ut sonitus, fremitus, gemitus, rugitus, reditus, ruditus. Verba autem tam primae conjugationis quam tertiae, quae in tribracho proposuimus, quando ad significationes participiorum rediguntur, solutione ultimae syllabae in ans aut in ens, anapaesti legibus rite famulabuntur, ut numerans, rogitans, maculans, properans, dubitans. Haec vero de tertia: veniens, ut:

[Col. 0209B] pulchro veniens in corpore virtus;
faciens, rapiens, capiens, fugiens, metuens, ut in Georgicis:

Hoc metuens coeli menses et sidera serva.
Porro verba secundae conjugationis, quae in tribracho praediximus participiorum significationibus subnexa, nequaquam anapaesto, sed iambo mancipari censeo, quandoquidem, statu trisyllaborum pedum amisso, ad regulam disyllaborum rediguntur, ut jubeo jubens, doceo docens, caleo calens, madeo madens, oleo olens.

D. Anapaestus qua divisionis formula partitur et quo accentu profertur?---M. Eidem anapaesto aequa divisio competit, quia totidem tempora arsis sibi usurpat, quot in thesi continentur. Acutus vero accontus [Col. 0209C] in antepenultima ponendus est, dum penultima naturaliter corripitur.



De dactylo.

D. Dactylus unde vocabulum nominis proprietate sortitus est?---M. Auctoritas Graecae interpretationis dactylum digitum nuncupavit, qui tribus articulis formatur, sic isdem pes ternis syllabis continetur.

D. Dicito dactylici pedis exempla ad eumdem regulariter congruentia.---M. Nomina primitus breviter ponenda sunt, ut fibula, fabula, alea; unde aliter, calculus, et tesseris ludens per aleam. Area, ardea, simia, vernula, garrula, tippula, tessera, fistula, castula, calculus, luridus, squalidus, horridus, frigidus, humidus, aridus, carbasus, Caucasus, Moenalus, frivolus, cernuus, culleus, caerulus, annulus, ut illud [Col. 0209D] epithalamii:

Annulus e digitis tollatur mollibus asper.
Quaedam ex his principalia sunt, et primae positionis, ut Allia, tessera, Caucasus. Quaedam epitheta, quae nominibus copulantur, ut garrulus, squalidus, luridus. Item populus, si ad arborem pertinet, dactylus est, ut:

Populus Alcidae gratissima, vitis Iaccho.
Et quarto libro Georgicorum:

Qualis populea moerens Philomela sub umbra.
Si populus plebs est, tribrachys erit, ut:

Mores et studia et populos et praelia dicam.
Item neutra, ut vinculum, simpulum, serpulum, symbolum, cymbalum, tympanum, sarculum, nabulum, lilium, spiculum, crustulum, Tusculum, plusculum, [Col. 0210A] clanculum, ferculum, succinum. Unde Junius Juvenalis Satyricus, libro tertio:

En cui tu viridem umbellam, cui succina mittis.
De quo Plinius Secundus physicas rerum historias sagaciter explanans libro trigesimo sic ait: »Transpadanorum agrestibus feminis monilium vice succina gestantibus.« Et infra: »Succinis (inquit) inficiuntur, caeterum attritu digitorum accepta anima caloris trahunt in se paleas ac folia arida, ut magnes ferrum,« et reliqua.

Solet etiam dactylus a nominibus figurae compositae provenire, quando a verborum significationibus gero et fero componuntur, ut setiger, squamiger, turriger, naviger, flammiger, belliger, floriger, fumifer, somnifer, pinnifer, aliger, ferriger, furcifer, fatifer, corniger, crinifer, [Col. 0210B] armiger, pomifer, astrifer, ostrifer, umbrifer, grandifer, buxifer, spumifer, lotifer, lanifer, ut:

Lanigerae pecudes et equorum bellica proles.

D. Quadrifaria conjugationum discrimina possuntne dactylico pedi regulariter congruere?---M. Omnis quidem conjugationum quadripertita qualitas competenter dactylo mancipatur, ut verbero, strangulo, postulo, castigo, mastico, bassio, pastino, milito, exsulo, pectino, navigo. Ut:

Gens inimica mihi Tyrrhenum navigat aequor.
Commeo, recreo, remigo, praeparo, advolo, compulo, dedico, confrico. Virgilius:

Et pede prosubigit terram, fricat arbore costas.

D. Da secundae conjugationis exempla quae dactylo suppeditent.---M. Mordeo, torqueo, haereo, debeo, [Col. 0210C] misereo, arceo, splendeo, turgeo, luceo, algeo, palleo, urgeo, censeo, horreo, torpeo, polleo, torreo, squaleo, floreo, caneo. Ut in Georgicis:

. . . . . . . . . et glauca canentia fronde salicta.
Mulgeo, luceo, fulgeo, rideo, impleo, repleo, tondeo, spondeo, terreo, arceo.

D. Da tertiae conjugationis formulas.---M. Haec sunt a tertia conjugatione verba venientia, ut desero, dissero, assero, insero, consero, degero, ingero, suggero, aggero, astruo, destruo, instruo, alluo, confluo, induo, exuo, imbuo, diruo, eruo, obruo, contero, protero, impeto, competo, ingemo, perstrepo, excolo, describo, dirigo, conveho, adveho, contraho, retraho.

D. Da quartae.---M. Fulcio, farcio, sarcio, audio, punio, mugio, sopio, sancio, prurio, garrio, finio, servio, [Col. 0210D] munio, exeo, hinnio, mollio, sepio, accio, saevio, ambio, tinnio, bullio, gestio, nutrio, vestio, dormio, condio, haurio, vincio, sentio. Item in r terminata, criminor, demoror, suspicor, auspicor, cornicor, aemulor, arbitror, praelior, ordior, osculor, nundinor, glorior, gratulor, muneror, molior, machinor, praestolor, partior, sortior, largior, blandior, mentior. Sic passiva sopior, sepior, fulcior, accior, ambior, et reliqua. Participia dactylo congruentia uspiam reperire nequiveram, excepto praeterito tempore, ut deditus, editus, traditus, inditus, additus. Nam tempus participii praeteritum triplicem continet regulam, in tus ut scriptus, sopitus, fultus, accitus, septus; aut in sus, occisus, visus, mersus, tersus, sparsus, missus; aut in xus, crucifixus, complexus adnexus. Futura vero participia [Col. 0211A] qualibet significatione venientia, si penultima naturaliter producuntur, circumflexo accentu proferuntur, ut scripturus, lecturus. Si autem positione longa fuerint, acuuntur, ut audiendus, sarciendus; et neutrum dactylo suffragabitur. Nam aequis divisionum legibus dirimuntur arsis et thesis tempore bino et bino.



De amphibracho.

D. Quare vocitatus est amphibrachys?---M. Quod ex utraque parte brevibus ambiatur syllabis, sicut amphitapete genus vestimenti utrinque villosum et hirsutum dicitur, et amphitheatrum ubi altrinsecus scenicorum ludibria histrionumque ridiculosa commenta exercentur, et praesidente agonotheta theatrales pancratiariorum pompae in scammate palaestrico [Col. 0211B] peraguntur. Ergo utrinque, brevis interpretatum dicitur.

D. Da exempla ad amphibrachym pertinentia.---M. Haec sunt nomina primae declinationis, eamdem pedis regulam astipulantia, ut corona, carina, lacerna, acerva, acerra, arena, arista, papilla, mamilla, capella, catena, popina, culina, amurca, tabella, querela, locusta, marisca, rubeta, pharetra, camina, sagitta, loquela, medulla, medella, taberna, caverna, caterva, latebra, tenebra. Idem masculina: camelus, caminus, caninus, egenus, opimus, alumnus, eburnus, cothurnus, togatus, anhelus, libellus, amicus, iniquus, propinquus, profanus, ocellus, avitus, subulcus, bubulcus, cinaedus, Quirinus, tumultus, tyrannus, severus, honestus, triumphus, cachinnus, capillus, lapillus, Latinus, amarus, [Col. 0211C] amoenus, agellus, asellus, magister, minister, equester, pedester, sequester, sinister. Item neutralia: macellum, metallum, cylindrum, aratrum, sacellum, tropaeum, talentum, fritillum, lupercal, tribunal, quadrantal, minutal. Unde Juvenalis libro XIV:

   hesternum medio servare minutal;
Septembri.
canistrum.

D. Da verborum quoque exempla conjugationum qualitatibus collecta, quas Graeci synzygias vocant; congerere quaeso, ne pigeat.---M. Saluto, sagitto, sagino, ut poeta,

Non parvam sumo saginam.
Et infra:

Desuper ex alto virides exspecta saginas.
[Col. 0211D] Orosius in prosa historica: »Informe (inquit) prodigium Graeciae luminibus saginabant,« id est Creticum Minotaurum. Sic honoro, coloro, laboro, adoro, requiro, anhelo, refuto, corusco, cachinno, inesco, inundo, redundo, capesso, lacesso, quiesco, cruento, secundo, propago, recuso, gelasco, recondo, saburro. Ut Solinus de gruibus ait: »Sublatisque lapillulis ad moderatam gravitatem saburrantur.« Virgilius:

   saepe lapillos
Ut cymbae instabiles fluctu jactante suburram
Tollunt.
Fatigo, ut:

noctemque diemque fatigant.
Oritur etiam idem pes a verbis primae conjugationis, quae in pyrrhichio jam congessimus, his personis: vocamus vocatis vocabam vocabat, vetamus vetatis vetabam [Col. 0212A] vetabat, litamus litatis litabam litabat. Unde Persius Flaccus:

admoveam templis et farre litabo.
A passivo litamur, litantur, litabar, et futurum litabor; Prosper:

Et de virtutum munere sacra litat
Virgilius:

Sanguine quaerendi reditus animaque litandum.

Secunda itidem conjugatio iisdem linearum tramitibus amphibracho concurrit, ab ea duntaxat sermonum serie quae in tribracho superius coacervavimus, ut docemus, docebis, docebam, docebat. A passivo docemur, docentur, docebar, et futuro docebor. Sic foveo, voveo, jubeo, moveo, moneo declinantur. Inchoativa similiter verba tertiae conjugationis a radicibus [Col. 0212B] secundae conjugationis pullulantia amphibrachym rite generabunt, ut rigeo, rigesco, tepeo tepesco, stupeo stupesco, tabeo tabesco, madeo madesco, rubeo rubesco, caleo calesco, tumeo tumesco, niteo nitesco, aceo acesco, vireo viresco.

D. Potestne amphibrachys a participiorum significationibus oriundus his regularum sanctionibus subjugari?---M. Praeteritum et futurum participii tempus non reor refragari, ut amatus amandus, litatus litandus, necatus necandus, cavatus cavandus; sic docendus, movendus, fovendus; sic tegendus, terendus, gerundus, serendus.

D. Amphibrachys quo accentu pronuntiatur?---M. Si penultima positione longa fuerit, acuitur, ut marisca, noverca, madasca, ladasca. Quod si naturaliter [Col. 0212C] penultima producitur, circumflexo accentu profertur, ut carina, catena, camera, rubeta.

D. Qua divisionis formula famulatur?---M. Cum praedictis pedibus non servat parem divisionis regulam, sed triplum conditionis incrementum contra simplum temporis detrimentum repugnat, dum arsis continet unum, et thesis tres.



De amphimacro.

D. Luculentum exemplar et evidens indicium amphimacroque conveniens profer.---M. Almitas, trinitas, unitas, charitas, castitas, veritas, orbitas, sanctitas, dignitas, claritas, qualitas, quantitas, densitas, lenitas, caecitas, siccitas, civitas, vilitas, largitas, vastitas, suavitas, torvitas. Solinus in Collectanea rerum memorabilium, de panthera: »Nec terreri (inquit) [Col. 0212D] nisi sola oris torvitate.« Aequitas, falsitas, sanitas, firmitas, vanitas, paucitas, raritas. Eodem modo in plurali numero inveniuntur, ut margines, cardines, furfures, fomites, cespides, cuspides, termites, stipites, poplites, remites, murices, sandices, et similia. Ita quoque singulari pontifex, artifex, carnifex, aurifex, exstipex qui et aruspex, opifex vero anapaesto competit. A verbis autem exempla amphimacro competentia prima persona invenire nequivi, nisi forte finalis syllaba authenticis illustrium poetarum exemplis reperitur produci. Virgilius:

Horrendum et dictu video miserabile monstrum.
Et alibi:

   Teucrosque penates
Commendo sociis.
[Col. 0213A] Sed hoc auctoritate potius quam ratione valet. Nam in caeteris personarum declinationibus amphimacrus crebro insertus adnotatur, ut conglobas conglobant, ambulas ambulant, cursitas cursitant, somnias somniant, basias basiant. Ut Ovidius:

Dulce quiescenti basia blanda dabas.
Expias expiant. Oritur et a tertia conjugatione producta in tertia persona plurali, ut farciunt, sarciunt, tinniunt, hinniunt, sopiunt, sepiunt, sanciunt, bulliunt acciunt. A participiis nihilominus tempore praesenti gignitur, ut territans, basians, amplians, expians, imbuens, induens, exuens, ambiens, garriens, pruriens.

D. Amphimacrus unde vocabulum sumpsit?---M. Quod ab utraque parte longis syllabis circumclusa brevis cingitur, nam longa, et macrologia [Col. 0213B] longa sententia dicitur.

D. Qua divisionis specie idem pes sequestratur?---M. Amphimacrum sescupla divisione partimur, quia arsis et thesis bina et trina temporum intercapedine dirimuntur.



De bacchio.

D. Dicito exempla ad pedestrem bacchii regulam pertinentia.---M. Voluntas, voluptas, facultas, potestas, honestas, juventus, senectus, et propemodum omnia nomina primae vel secundae conjugationis, quae ad amphibrachym superius accumulantes catervatim congessimus, haec eadem versa vice bacchium reformabunt in caeteris casibus, excepto nominativo, accusativo et vocativo singulari, et genitivo plurali, ut popinae, culinae, rubetae, popinas, culinas, rubetas, [Col. 0213C] popinis, culinis, rubetis. Sic masculina: cothurni, triumphi, tyranni, et reliqua. Eodem modo bacchio concurrunt quae sequuntur, ut Kalendae, cathedrae, cicutae, cicadae, tiarae, tabellae, polentae, patellae, olivae, lagenae, fenestrae, saginae, Sibyllae, supinae, columbae, palumbae, columnae, podagrae, Minervae, modestae, molestae, farinae. Sic et masculina, ut benigni, maligni, saligni. Virgilius:

   salignas
Umbonum crates.
papyri, phaselli, lacerti, cruenti, suelli, miselli, tribuni, gulosi, pusilli, pupilli, lupini, mariti, silari, juvenci, caballi, coculli. Sic et neutra, ut theatri, sepulcri, flagelli, labelli, tigilli, fritilli, sacelli, macelli. Haec in genitivo quidem singulari praedictis respondent; sed [Col. 0213D] nominativo, accusativo, vocativo plurali discrepant, quia in his casibus denuo ad amphibrachym redire noscuntur.

D. Bacchius unde appellatus est?---M. A Baccho, qui et Dionysius vocabatur, ipse et Liber Pater, unde sacra quae Libero a bacchantibus litabantur, Liberalia et Bacchanalia nec non et Orgia nuncupari veterum antiquitas verae religionis expers decreverat. De quibus Virgilius:

   qualis commotis excita sacris
Thuias, ubi audito stimulant trieterica Baccho.
Orgia.
Idem libro VI:

Illa chorum simulans Evanthis Orgia;
quae Graece Nychthelia vocantur, id est, nocturna. Unde Virgilius:

[Col. 0214A] nocturnusque vocat clamore Cithaeron.
Nycticorax nocturnus corvus dicitur. Hic ergo pes in sescupla divisione est.



De palimbacchio.

D. Ob quam rem antibacchius vel palimbacchius dictus est?---M. Antibacchius contrarius bacchio, sicut antitheta contraposita, et Antichristus contrarius Christo; palimbacchius vero iterum bacchius reciprocis vicibus syllaba immutata vocari dignoscitur.

D. Da exempla a nominibus venientia et palimbacchio competentia.---M. Natura, fortuna, pressura, tonsura, bascauda, Aurora, ut:

Aurora in roseis fulgebat lutea bigis.
Captura, fetura, matura, rasura, strictura, basterna, persona, fixura, pictura, factura, scriptura, censura, caesura, [Col. 0214B] farrago, Carthago, sartago, aerugo, salsugo, ferrugo, lanugo, prurigo, uligo, caligo, formido, fiscella, tessella, umbella, lanterna, regina, Europa, urina, formica, testudo, aulaeum, portentum, sarmentum, electrum, antiquus, argutus, cristatus quod tamen participium est sine origine verbi, ut:

cristatus Achilles,
id est crista et cono galeatus, vittatus, versutus, cornutus, nervosus, frontosus, squamosus, exosus, barbatus, larvatus, cerritus. Unde Hieronymus: »Floccipendentes (inquit) imagines umbrasque larvarum, quarum natura esse dicitur terrere parvulos, et in angulis garrire tenebrosis.« Sic pauxillus, tantillus, taxillus, cultellus; quorum primitiva sunt Paulus, palus, talus, tantus, culter.

[Col. 0214C] D. Da verborum regulas quae palimbacchii legibus pariter adminiculentur.---M. Conclamo, desquamo, reclamo, jejuno, insulto, exsulto, obsecro, adjuro, conrado, conjuro, perjuro, ut:

Et conjurati veniunt ad classica venti.
Commendo, desudo, defendo, extendo, impingo, depromo, exantlo, id est, exhaurio; nam rota putei exhaustoria antlia vocatur; consterno, emungo, invergo, desterno, convecto, compello, detrudo, compungo, contundo, impendo, ulciscor, percontor, contemplor, irascor, perfungor, amplector, nanciscor, indignor, infirmor, commentor. Ita inchoativa squalesco, algesco, haeresco, frondesco, fulgesco, ignesco, turgesco, raresco, torresco, torpesco, canesco, floresco, lentesco, quod Valerius a prima conjugatione ortum testatur, [Col. 0214D] quod lento lentas lentat, quod raro contingit, ut amasco, lavasco, gelasco.

Sed haec de prima et tertia conjugatione particulatim deprompsimus, quandoquidem de secunda conjugatione in prima persona indicativi modi antibacchius haud facile reperiri potest, quamvis in caeteris modorum et temporum declinationibus asciscatur. Nam a verbis quartae conjugationis quae in dactylo superius nexuimus, palimbacchius infinitivo modo oriundus exstat; ut sopire, sancire, accire, bullire, hinnire, farcire, sarcire, haurire, gestire, sepire, ambire, et caetera. Participia quoque futuri temporis praedicti pedis famulatum minime repudiant, ut recturus, mersurus, sumpturus, missurus, lecturus, acturus, visurus. Sic et passiva significatione, ut mergendus, [Col. 0215A] sumendus, mittendus. At vero regendus, legendus, agendus, vivendus, amphibracho mancipantur. Quaedam participia praeteriti temporis palimbacchio suppeditant, ut compactus, infectus, mactatus, gestatus, detrusus, retortus, perpessus, depressus, adnexus, complexus, defixus, contritus, consultus. Sed attritus et consultus et nomina sunt et participia; ubi autem regula participiorum fungantur, Virgilius declarat dicens:

et sulco attritus splendescere vomer.
Et rursus idem:

Inconsultae abeunt sedemque odere Sibyllae.
Nomen vero est ubi dicitur: »Ex totius senatus-consultu decretum est.« Et Plinius Physicus: »Caeterum (inquit) attritu digitorum accepta caloris [Col. 0215B] anima,« et reliqua.

D. Quo accentu palimbacchius pronuntiatur?---M. Si penultima positione producitur, acutum accentum habebit, ut devexus, congestus. Si vero naturarum decreto proteletur, circumflexa prosodia describitur, ut indutus, exutus, imbutus, obrutus, explosus, complosus, corrosus.



De proceleusmatico.

D. Enucleatis igitur trisyllaborum pedum regulis, operae pretium reor ut tetrasyllabos pedes, sicut praefationis ordo spopondit, examussim digeras.---M. Exemplum pedum sequentium cursim et particulatim propalanda censeo; siquidem de disyllabis pedibus, quorum exemplar aliquantula explanatione utcunque digessimus, praedicti tetrasyllabi pedes resupinis [Col. 0215C] et reciprocis varietatum vicibus componuntur. Denique haec sunt nomina ad proceleusmaticum pertinentia, qui pro geminata pyrrhichii vicissitudine singulariter positus duplicatum revolutionis officium et recapitulationis seriem continet, crocotula, animula, miseria, memoria, Italia, quamvis per ectasin producatur, apicula, canicula, avicula, fidicula, cuticula, crucicula, benevola, malevola, lapideus, equuleus, aculeus, itinera, facinora, pelagicus, puerulus, manipulus, quod nomen in dactylico hexametro integrum non congruit, idcirco saepissime a poetis per syncopam vocalis u exploditur. Sedulius:

Portantes nostro Christo veniente maniplos.
Virgilius:

   non ore soluto
Immundi meminere sues jactare maniplos;
[Col. 0215D] geniculum, latibulum, patibulum. Solet etiam interdum proceleusmaticus a tertia declinatione per obliquos casus dativo et ablativo progigni, ut nemoribus, operibus, oneribus, lateribus, comitibus, segetibus, cineribus, sceleribus, pecoribus, leporibus, generibus, gracilibus, facilibus, agilibus, teretibus, veteribus, proceribus. Genera verborum concordi suffragio proceleusmatici regulis obsecundare noscuntur, ut misereor, opitulor, arieto, humilio, aperio, operio, reperio, sepelio. Unde Prosper elegiaco versu non desonam protulit syllabarum regulam dicens:

Fitque novus vita.
Subjunctivus quoque tempore praeterito perfecto proceleusmatico suffragatur, a secunda duntaxat vel [Col. 0216A] tertia conjugatione, ut docuerim, timuerim, viguerim, habuerim, stupuerim. Ut:

Sicca peregrinas stupuerunt marmora plantas.
Scanditur nas stupu, dactylus; patuerim, latuerim, statuerim, ut:

Nam statuit genitor rerum;
rapuerim, tribuerim, metuerim, nequiverim. Nam e in penultimo subjunctivi modi tempore perfecto praeterito semper corripitur, ut Prisciani auctoritas approbat.

D. Da divisionis et partitionis qualitatem.---M. Aequa discretionis formula proceleusmaticus discriminatur. Idcirco arsis et thesis aequa syllabarum trutina et aequiparante temporum exagio pariter ponderabuntur, hoc est bino et bino.

D. Quo tenore proceleusmaticus profertur.---M. [Col. 0216B] Indisrupta et inconvulsa firmitatis censura semper acuitur.



De dispondaeo.

D. Quae sunt nomina ad dispondaeum rite congruentia?---M. Servatores, praeceptores, bellatores, oratores, pastorales, aeternales, immortales, infelices, scrutatores, dictatores, mercatores, piscatores, regnatores, curatores, luctatores, rimatores, auditores, nutritores, venatores, vespellones, id est, fossarii qui corpora humant; unde Orosius: »Per vespellones (inquit) in Tiberim tractum est.« Verba quoque tam praeteriti quam futuri temporis his regulis opitulantur, ut mulcaverunt, sulcaverunt, stipaverunt, sudaverunt, illexerunt, perrexerunt. Item futuri, conquassabunt, humectabunt, exantlabunt, resultabunt, et reliqua. [Col. 0216C] Sunt itidentidem nomina verbalia in trix desinentia feminina, sicut masculina in tor terminantur; sed feminina dispondaeo mancipantur, masculina vero correptione ultimae syllabae epitriti quarti subjectionis jugum ferre non recusant; ut indagator indagatrix, collaudator collaudatrix, declamator declamatrix, suffragator suffragatrix, exaltator exaltatrix, commendator commendatrix, commentator commentatrix, quod oritur a verbo commentor commentaris commentatur; unde et commentum et commentarium. Inflammatrix, insultatrix, dispensatrix, assentatrix. Unde Prosper, cum de crimine adulationis loqueretur, subjunxit dicens:

Lingua assentatrix vitium peccantis acervat.
Oritur etiam a participiorum significationibus praedicti pedis regula, ut contorquentes, impingentes, suffragantes, [Col. 0216D] allegantes, retrudentes, jejunantes, exsudantes, emungentes, fecundantes. Ita futuri, truncaturi, sulcaturi, surrecturi, porrecturi, submersuri, possessuri, concessuri.

D. Da rationem accentus.---M. Dispondaeus semper acuto accentu profertur, dum arsis et thesis aequali temporum discrimine dirimuntur, hoc est bis quaterno.



De diiambo.

D. Quae sunt nominum exempla ad diiambum pertinentia?---M. Haec actutum prompta depromere non me pertaesum pigebit, utpote paternitas, enormitas, iniquitas, propinquitas, fidelitas, profunditas, severitas, ferocitas, atrocitas, acerbitas. Latinitas, procacitas [Col. 0217A] benignitas, cupiditas, inanitas. Verum haec nomina tertii ordinis in singulari numero secundum regulam casualis formae pentaptota esse noscuntur, plurali triptota. Item imagines, origines, hirundines, harundines, propagines, voragines. Verba similiter tempore praeterito plus quam perfecto his legibus subduntur, ut amaverant, ligaverant, necaverant, putaverant, litaverant, rigaverant, negaverant, et caetera.

D. Quae prosodia tenoris in diiambo statuitur?---M. Nomina seu verba diiambo mancipata acuuntur quidem ut dispondaeus, sed in hoc discrepare cernuntur, quod dispondaeus in penultima, diiambus vero in antepenultima acutum habebit accentum, et caetera gravabuntur.



De ditrochaeo.

[Col. 0217B] D. Da formulas exemplorum quibus ditrochaei regula competenter clarescat.---M. Cartilago, cantilena, celsitudo, altitudo, gippitudo, lippitudo, longitudo, latitudo, fortitudo, magnitudo, crassitudo, spissitudo, aegritudo, pulchritudo, turpitudo, fortitudo, rectitudo. Haec omnia pentaptota. Excipitur cantilena quod triptotum nomen est. Item de secunda declinatione, ut publicanus, Tusculanus, passerinus, anserinus, oppidanus, rusticanus, Claudianus, Adrianus, masculinus, feminïnus, Gaditanus, Gallicanus, Formicinus, Maximinus, bombycinus, derivatum nomen epitheton a bombycibus, id est vermibus quos seres vulgo nuncupant, unde serica vestis lestis filorum staminibus contexitur; ludibundus, iracundus, fraudulentus, pompulentus, corpulentus, vinolentus, merulentus, principatus, [Col. 0217C] paludatus, id est paludamento indutus, sicut togatus toga vestitus dicitur. In verborum quoque modis et personarum declinationibus ditrochaeus reperitur, ut castigamus, lectitamus, irrogamus, subrogamus, clamitamus, fascinamus, pastinamus, ruminamus, ut:

Ilice sub nigra pallentes ruminat herbas:
expiamus, sauciamus, confricamus, strangulamus, sciscitamur, machinamur, praestolamur. Sic infinitivo modo fascinare, pastinare, remigrare. Excipiuntur passiva et deponentia ejusdem modi, ut sciscitari, machinari, strangulari, quae in regulam epitriti secundi transire noscuntur. Interdum trochaicae legis normula a participiorum significationibus oriunda [Col. 0217D] constat, ut verberandus, masticandus, calculandus, calcitrandus, dedicandus, ventilandus, vellicandus. Sic a tertia vel quarta, ut imbuendus, obruendus, exprimendus, sopiendus, sarciendus, sepiendus, sanciendus, fulciendus.

D. Da regulam divisionis.---M. Aequa ditrochaeus lance libratur, dum arsis et thesis bis ternis temporum trutinis aequiparantur.

D. Quali accentu ditrochaeus figuratur?---M. Si penultima positione producitur, acuto accentu praenotabitur, ut aggregandus, digerendus, basiandus. Ast vero si naturaliter penultima longa fuerit, sine ambiguo circumflectitur, ut passerinus, vulturinus, anserinus, et caetera derivativa, quae superius de primitivis congessimus.



De antespasto.
[Col. 0218A]

D. Antespasti quaeso proferantur exempla.---M. Arenosus, lacertosus, querelosus, lapillosus, latebrosus, cavernosus, tenebrosus, coronatus, capillatus vel capillosus; sic venenosus, papillatus, paludatus, id est, paludamento togatus, catenatus, pharetratus, palumbinus, columbinus.

D. Haec nomina seu participia cui formae casuali aptabuntur?---M. Omnia pentaptota esse veterum auctoritas declarat.

D. Da exempla de personis verborum antespasto congruentia.---M. Amabam amabatis, amaremus amaretis, litabamus litabatis, litarem litaretis, necabamus necabatis, necaremus necaretis; sic negabamus negabatis, favebamus favebatis, emebamus emebatis, [Col. 0218B] serebamus serebatis, agebamus agebatis. Ita in caeteris modorum temporibus et personarum declinationibus ejusdem pedis formula crebro reperitur inserta, quam singillatim evolvere et universaliter enudare taedet. Nam aliter in participiorum declinationibus antespastus indagatur, tempore quidem praesenti a forma inchoativa per genitivum singularem, ut nitescens nitescentis, rubescens rubescentis, virescens virescentis madescens madescentis, rigescens rigescentis. Sic tempore praeterito et futuro per genitivum pluralem, amati amatorum, necati necatorum, litati litatorum, amandi amandorum, necandi necandorum, litandi litandorum; sic docendorum, legendorum, regendorum, gerendorum.

D. Antespastus quo accentu profertur?---M. Interdum [Col. 0218C] acuitur, ut tepescentis, tabescentis, acescentis. Nonnunquam vero circumflectitur, ut paludatus, palumbinus, columbinus. Harum autem rerum ratio utrum acuto an circumflexo pronuntietur, accentus positio vel natura luce clarius manifestant. Hic pro aequa divisionis specie sequestratur, dum arsis et thesis paribus temporum legibus concordant, id est ternis et ternis.



De choriambo.

D. Choriambus unde vocabulum sortitus est?---M. Quia ex choraeo et iambo simpla pedum structura in duplum geminatus constat; choraeus quippe trochaeus cognomento nuncupatur.

D. Exempla choriambo congruentia congerere, [Col. 0218D] quaeso, non recuses.---M. Omnipotens, ignipotens, pinnipotens, armipotens, arcitenens, caesaries, canities, progenies, esuries, planities, luxuries, ut in Georgicis:

Luxuriem segetum tenera depascit in herba:
temperies, segnities, calvities, ingluvies, illuvies, sinceritas, posteritas, ut illud:

Et sit priscorum nescia posteritas;
crudelitas, sedulitas, ebrietas, sobrietas, simplicitas, duplicitas, impietas, nobilitas, utilitas, calliditas, asperitas, virginitas. Ut Prosper in Epigrammatibus:

Nec crucis asperitas potuit terrere volentem.
Ex his quae tertiae declinationis sunt pentaptota certissime fiunt: quae autem quintae fuerint, ad tetraptotam formulam rediguntur. Item nomina feminini [Col. 0219A] generis singulari numero carentia ad choriambum pertinentia, ut exuviae, deliciae, divitiae, inferiae, blanditiae, primitiae, insidiae, exsequiae, reliquiae, excubiae, haec tetraptota sunt. Sed et nomina primae et secundae, quae ad paeonis primi regulas subterinserere explanandarum rerum necessitate constricti conabimur, choriambo rite mancipabuntur per caeteros casus utriusque numeri, exceptis nominativo, accusativo et vocativo singularibus, et genitivo plurali, si masculina vel feminina fuerint (neutra vero in quibusdam casibus discrepant), ut justitia, laetitia, spurcitia, moestitia, tristitia, munditia; item purpureus, caeruleus, discipulus, egregius, legitimus; item auxilium, augurium, dissidium, concilium. Oritur etiam choriambus a praedictis nominibus quae superius [Col. 0219B] edidimus cum de dactylo niteremur comminisci, illius duntaxat qui ex gero vel fero componuntur per obliquos casus, ut paulo ante promulgamus, ut setiger setigeri, ros roris, squamiger squamigeri; sic laniger, corniger, lucifer, umbrifer, furcifer.

D. Hunc pedem quibus divisionum speciebus partimur?---M. Aequis temporum discerniculis.

D. Da exemplar a verborum personis diremptum.---M. Secunda persona singularis numeri, et tertia pluralis, legitime declarat, ut conglomeras conglomerant, ingeminas ingeminant, praetitulas praetitulant, acceleras accelerant, commemoras commemorant. Sic participia instantis temporis conglomerans, ingeminans, praetitulans, et caetera.



De ionico minori.

[Col. 0219C] D. Quae nomina seu verba ionico minori competunt?---M. Ionico minori hujuscemodi pauxillula sufficiant exempla, ut rapientes, populares, seniores, furibundi, rubicundi, verecundi, moribundi, rudibundi, id est rudentes et boantes, nam ruditus proprie asellorum asinorum est, ut poeta.

Linguaque rudenti edidit pecuale loquelas.
Et quia apta se vocis occasio praebuit, non modo propter structuram pedum et rationem metrorum, verum etiam ob differentiam vocum et discretionem sonorum, non absurdum arbitror quadripedum et volucrum et reptilium voces cum generalitate pluralitatis et specialitate singularitatis subtiliter dirimere, siquidem vocis qualitatem quadripertitam esse tam philosophorum quam grammaticorum auctoritas propalavit: [Col. 0219D] articulatam, inarticulatam, litteratam et illitteratam; quamvis alii duas esse vocis species attestentur, hoc est articulatam et confusam; nam articulata hominum tantummodo est dicta quod articulo scribenti comprehendi possit; confusa est quae scribi non potest.

D. Pande exempla vocis confusae de diversis rerum naturis congesta.---M. Hae sunt species vocis confusae, ut majorum auctoritas tradidit. Nam apes ambizant vel bombizant, aquilae clangunt, anseres crinciunt vel trinsiunt, aves minuriunt vel vernant vel vernicant, accipitres pipant vel pipilant, anates teretissant, arietes trissitant vel blaterant, asini oncant vel rudiunt, apri frendunt, arma crepant, [Col. 0220A] aes tinnit, amphora profusa bilibit, boves mugiunt vel reboant, cornices butant, cycni desistant, cicadae fretinniunt, ciconiae gratulant vel glottorant vel critalant, corvi crocitant vel croccant, caprae mucciunt, canes baubantur vel latrant vel ganniunt, catuli glattilant, cervi rugiunt, citharae sonant, canis venatica cusnitit, elephanti barriunt vel stridunt, equi hinniunt, ferae mussitant, grues gruddant vel gruunt vel grugulant, gallinae cacillant, galli cantant vel cucurriunt, galvae fringilliunt, graculi griciunt, hirundines trutissant vel trissant, hyenae hirriunt, haedi balant vel belant. Jupiter tonat (ut fabulae fingunt), infantes vagiunt, leones fremunt, lynces hircant, lepores vagitant, lupi ululant, littora murmurant, milvi lugiunt vel vigilant vel luriunt, meruli [Col. 0220B] zinzitant, mustelae dindrant, mures mintriunt vel muniunt, noctuae cucubiunt, olores drensitant, oves balant, onagri vagillant, palumbes raucitant, passeres titiant, parri tinnipant, pavi paululant, perdices cacabant, pulli et pueri pipant, pantherae chauriunt, pardi feliunt, porcelli grunniunt, porci grundiunt, ranae coaxant, sturni parsitant, sorices denticant, serpentes sibilant, silvae strepunt, turdi soccitant vel faccilant, tigrides raccant, tubae clangiunt, tauri mugiunt, vultures pionpant, venti flant, vel tremunt vel sibilant, ursi urgant vel saeviunt, vulpes ejulant, verres quiritant. Item homines loquuntur, rustici jubilant, et reliqua similia. Haec genera vocum non ad ionicum pertinebunt, sed discretionis gratia prolata sunt.

[Col. 0220C] D. Da verborum exempla ionico minori subdita.---M. Sumuntur a verbis primae conjugationis, quae in tribracho edidimus, tempore futuro, ut numerabunt, rogitabunt, glomerabunt, sociabunt, temerabunt, maculabunt, dubitabunt. Sic et infinitivo tempore praesenti a passivo, numerari, rogitari, glomerari, sociari. Veniunt a tertia conjugatione tempore praeterito imperfecto, veniebant, capiebant, rapiebant, poliebant, metuebant, tribuebant. Ita quoque a participiis tempore praesenti, ut numerantes, glomerantes, titulantes, polientes, statuentes, jaculantes, modulantes, spatiantes, speculantes, et reliqua.

D. Ionicus minor cui divisioni famulatur?---M. Ad duplam divisionis regulam pertinet.

D. Dic ergo utrum arsis aut thesis in temporum [Col. 0220D] distributione palmam victoria promerebitur.---M. Thesis procul dubio quatuor temporum curricula gubernat, et arsis duorum.

D. Unde hoc evenit?---M. Quia ultima acuitur et antepenultima gravatur, ut populantes, maculantes, glomerantes, numerantes, venerantes, et omnia propemodum verba primae conjugationis quae in tribracho congessimus, cum ad participiorum significationes derivantur, ionici minoris legibus subduntur.



De ionico majori.

D. Da regulas ionico majori rite congruentes.---M. Clementia, sententia, concordia, discordia, prudentia, vecordia, vesania, dementia, Germania, Saxonia, contentio, conventio, possessio, confessio, insania, infamia, [Col. 0221A] confectio, defectio, refectio, protectio, virguncula, fornacula, cunabula, paupercula, matertera, matercula, majuscula, cervicula, vulpecula, veprecula, nubecula, mercedula, ficedula. In his quinque nominibus e producitur, ut Priscianus, libro III, commentabatur. Ex his primae declinationis nomina triptota sunt in singulari, tetraptota in plurali. Quae autem de tertia declinatione ad regulam ionici majoris decerpsimus, in singulari numero pentaptota sunt, in plurali triptota. Item masculina vel communia triptota utroque numero, ut mirabilis, laudabilis, affabilis, effabilis. Virgilius:

Nec visu facilis nec dictu effabilis,
spectabilis, triplabilis. Sedulius:

Quod simplex triplicet, quodque est triplabile simplex;
ramusculus, rumusculus, quod est rumoris diminutivum, [Col. 0221B] fraterculus, laterculus; nam paterculus paeon secundus esse dignoscitur, majusculus, complusculus, latrunculus, furunculus, carbunculus, lenunculus, authenticus, pauxillulus, tirunculus, ranunculus, arnotinus, hornotinus, quorum primitiva sunt major, plus, latro, fur, carbo, leno, paulus, tiro, rana, arnus, horno. Nam diminutiva diminutivorum inveniuntur, ut paulus paululus, pauxillus pauxillulus; ita agnus agniculus agnicellus agnicellulus; sic mons, et reliqua. Haec pentaptota sunt singulariter, et tetraptota pluraliter. Item neutra, ut fastidium, ludibrium; Virgilius:

rapidis ludibria ventis;
plumarium, aerarium, proscenium; Virgilius:

ineunt proscenia ludi;
[Col. 0221C] collarium, plantarium, palmarium, quod in palma est, id est in laude victoriae, convivium, colludium, corpusculum, turpisculum, spiraculum, solatium, coenaculum, venabulum, spectaculum, mastigium, miraculum, connubium. Haec neutralia in utroque numero triptota sunt.

D. Da regulas verborum quae huic pedi minime refragentur.---M. Elimino, ingurgito, procrastino, eradico, insignio, lascivio, exhaurio, emollio, obstetrico, ut in Exodo: »Ut quando obstetricabitis Hebraeas;« enuntio, annuntio, congaudeo, enucleo, assentio, consentio, irretio, praesagio, insanio, custodio, discrimino, determino, fastidio, contorqueo, resplendeo, arrideo. Ita futurum tempus ejusdem modi indicativi binas admittit personas, gaudebimus gaudebitis, [Col. 0221D] mulcabimus tis, sculcabimus tis, truncabimus tis, lentabimus tis. Virgilius:

Ante Trinacria lentandus remus in unda;
quassabimus tis. Sic de tertia correpta sed tempore praesenti, compescimus compescitis, infindimus infinditis, annectimus annectitis, rescindimus rescinditis, depectimus depectitis. Ut in Georgicis:

Velleraque ut foliis depectant tenuia Seres.
Ita infinitivo modo compescere, infindere, annectere, rescindere, depectere, excludere, detrudere, corradere, corrodere, illidere, depromere, colludere, emergere, lentescere, canescere, haerescere, ut in epithalamio:

Mellea tunc roseis haerescunt labia labris.

D. Arsis et thesis quomodo vel qualiter syllabarum tempora in ionico majore partiuntur?---M. Arsis [Col. 0222A] octies semis continet, et thesis quater semis, id est duplum temporis augmentum arsis usurpat, et simplum thesis gubernat, quia sunt quatuor contra duo.

D. Da regulam accentuum.---M. Ionicus major in omnibus orationum partibus acuto accentu in antepenultima titulabitur; idcirco arsis, ut diximus, geminato triumphorum tropaeo coronabitur.



De paeone primo.

D. Restant epitriti et paeones, quorum exemplar nondum commentando propalaveras.---M. Formulas paeonis primi pedetentim expediens nullatenus comperendinabo, cujus exempla summatim congerere nitar, ut ecclesia, justitia, laetitia, duritia, luxuria, spurcitia, navicula, clavicula, lenticula, particula, [Col. 0222B] dulcicula, assecula, coticula, graticula, Ausonia Arcadia, harmonia, ambrosia. Fidiculam vero reor ad proceleusmaticum pertinere; cujus primitivum est fidis, ut

fretus cithara fidibusque canoris;
sic cuticulam. Omnia ista diminutiva tam penultimam quam antepenultimam corripiunt, quamvis cuticula antepenultimam producat. Juvenalis in Satyris dicens:

Cum bibet aestivum contracta cuticula solem;
quod eum facere metri necessitas compulit; quatuor enim habens dictio breves in heroico poni non aliter poterat, licet Virgilius in hujuscemodi nominibus, id est, quatuor breves habentibus, soleat proceleusmaticos ponere, ut:

[Col. 0222C] Labat ariete crebro;
et:

Depectunt tenuia Seres;
et:

Genua labant.
Item masculina ad paeonem primum pertinentia, ut ponticulus, folliculus, panniculus a panno, panucula a pano, quamvis diminutivum a primitivo discrepet; fonticulus, marticulus, igniculus, testiculus, funiculus, criniculus, pisciculus, curriculus et hoc curriculum neutraliter dicitur, versiculus, flucticulus, articulus, ridiculus, aniculus, vermiculus, agniculus, fasciculus, ensiculus, cuniculus, ventriculus. Juvenalis in I:

Infra ventriculum tenui distantia rima.

Nascuntur vero haec diminutiva aut de monosyllabis [Col. 0222D] ut pons ponticulus, ut de disyllabis, ut ensis ensiculus, dulcis dulciculus. Item mobilia, purpureus, caeruleus, marmoreus, aequoreus, funerus, Herculeus, ut Juvenalis:

Audiet Herculeo stridentem gurgite solem,
tartareus, carbaseus, pampineus, puniceus, ut Virigilius:

   Tota
Puniceo stabis suras evincta cothurno;
sanguineus, sidereus, corporeus, femineus, virgineus, populeus, aetherius, Elysius, Gorgoneus. Virgilius:

Ex in Gorgoneis Allecto insecta venenis;
egregius, exiguus, praecipuus, assiduus, irriguus, rorifluus, horrisonus, raucisonus, grandisonus, ut poeta:

Grandisonis pompare modis tragicoque boatu,
Ridiculove Geta:
[Col. 0223A] quem versum imperiti et metricae artis ignari obtunsaque mentis acrimonia freti satis turpiter interpretantur, vegeta, quasi sub una orationis asserentes parte, et pendeat sensus de praelato nomine neutrali, id est, figmenta; quod nec scandendi ratio, nec syllabarum regula consentit; siquidem ve conjunctio est disjunctiva, Geta vero principale et primitivum est; unde Terentius Afer in Phormione sic ait:

Amicus summus meus et popularis Geta
Heri ad me venit;
et infra:

Geta, provinciam cepisti duram.
Quid si vegeta neutrale nomen esset accusativo plurali, heroicae versificationis regula vacillaret, quia semper neutra in plurali corripiunt a in nominativo, accusativo et vocativo, ut:

[Col. 0223B] Arma virumque cano
et:

Arma Amyclaeumque canem Cressamque pharetram.
Ergo non est vegeta accusativus pluralis, sed Geta ablativus singularis, qui semper in prima declinatione a producit in omnibus generibus, ut proreta, agonotheta, lanista, archinirata, pirata, satrapa, rabula, athleta, psalmista, exorcista, Baptista, Agrippa.

Item feminina, sica, amica, pica, rima, lima, mima, ruga, bibliotheca, umbella, libella, serula, columella, tympanistria, ut: »In medio juvencularum tympanistriarum;« communia; ut advena, verna, unde vernaculus, quod melius per v quam per digammon scribi veterum auctoritas orthographorum testatur, quia ver unde vernum derivativum ducitur, per v constat. [Col. 0223C] Verum haec nomina non ad paeonem primum pertinentia protulimus, sed ad ostendendam primae declinationis in ablativo finalitatem, ubi semper a producitur, ut Geta. Scanditur autem ita: ridicu, lo ve Ge, ta seu, qualibet, arte ca, nendi. Alioquin ta seu non esset spondaeus sed iambus, quod heroici hexametri regula abnuit. Item neutra paeonis primi, ut concilium augurium, supplicium, discidium, principium, servitium, vestibulum, thuribulum, conjugium, auxilium, eloquium, colloquium, consilium, peniculum, id est, spongia; unde poeta cum de patibulo Salvatoris poemate pangeret, ait:

Peniculo infusum calamo porrexit acetum;
ingenium, judicium, arbitrium, imperium, solsititium, hospitium. Item coelicola, agricola, Christicola, ruricola, [Col. 0223D] Phoebigena, Trojugena, Graiugena, folligena, nubigena, hoc est Centaurus, ut Lucanus:

   Ixionidas Centauros
Feta Pelithroniis nubes effundet in arvis.

D. Da regulas verborum.---M. Sanctifico, aedifico, vivifico, clarifico, glorifico, magnifico, mellifico, mirifico laetifico; testificor, ludificor, polliceor, confiteor, auxilior, progredior, astipulor, appretior, intueor, contueor, irradio, discrucio, invigilo, conglomero, inficio, perficio efficio, afficio, sufficio, officio, conficio, cio, interimo, comperio, advenio, invenio, deripio, eripio, invideo, admoneo, contineo, commoneo, edoceo, confugio, effugio, ingemino, dilapido, dispolio, evacuo, annumero, exsupero, assimulo, commemoro, exacuo, retribuo, constituo, instituo, restituo, oncupio, decipio, excorio, febricito, [Col. 0224A] effodio, delacero, delanio, esurio, mellifico; ita Virgilius in tetrasticis theatralibus:

Sic vos non vobis mellificatis apes;
degenero, abbrevio, suppedito, quadripedo. Virgilius:

Quadrupedante putrem cursu quatit ungula campum.

D. Quo pacto quave ratione dividitur paeon primus?---M. Sescupla divisione dirimitur, dum caret aequa divisionis regula et dupla et tripla.

D. Quot tempora moderatur arsis aut thesis?---M. Arsis trium temporum dominatur, thesis duorum, quia antepenultima acuto profertur accentu.



De paeone secundo.

D. Da nomina ad paeonem secundum pertinentia.---M. Potentia, frequentia, colonia, crepacula, novacula, sororcula, diecula, domuncula, laguncula, puellula, [Col. 0224B] bonoria, puerpera, pecuscula. Ut Juvencus:

   Foveam si forte pecuscula vestra
Inciderit;
item lepusculus, pedunculus, homunculus, vel homuncio, vel homullulus, aut homullus, ut Cicero: »Homullus ex argilla et luto fictus.« Homullus ad amphibrachum pertinet. Solet etiam paeon secundus a superlativis gradibus derivari ubi geminantur r vel l litterae, ut acer acerrimus, vetus veterrimus. Virgilius:

Veterrima laurus,
Religione patrum multos servata per annos:
quamvis analogia exigat ut epitheta in r terminantia superlativum geminata r littera promantur, ut teter teterrimus, creber creberrimus; unde antiquissimi non vetus sed veter, ut Ennius:

Cum veter occubuit Priamus sub Marte Pelasgo;
[Col. 0224C] niger nigerrimus, miser miserrimus, celer celerrimus, piger pigerrimus, tener tenerrimus, ut in Basilion cautum est:

Quasi vermiculus ligni tenerrimus.
Nam pauper pauperrimus, et pulcher pulcherrimus ionico majori mancipantur. Excipiuntur anomala sinistimus et dextimus quorum primitiva sunt sinister et dexter. Unde Sallustius historiographus in Jugurthino: »Sylla (inquit) cum equitatu apud dextimos, in sinistra parte Mallius cum fundatoribus.« Nam secundum analogiam sinisterrimus, et dexterrimus diceretur. Item facillimus, gracillimus, humillimus, simillimus, agillimus. Neutralia quoque in hanc regulam rediguntur, ut opusculum, majusculum, holusculum, crepusculum, [Col. 0224D] pecusculum (cujus plurale jam protulimus) piaculum, periculum, silentium. Nec non etiam in verborum modis et personis ac temporum declinationibus idem paeon reperitur insertus a prima conjugatione, quae in pyrrhichio digessimus; vel secunda, quae in tribracho tempore futuro, ut amabimus amabitis, beabimus beabitis, meabimus meabitis, creabimus creabitis, cavabimus cavabitis, secabimus secabitis. A secunda de activis et neutralibus, ut docebimus docebitis, stupebimus stupebitis, fovebimus fovebitis, ciebimus ciebitis, rigebimus rigebitis. Passiva, communia, et deponentia utroque numero concordant, doceberis docebitur docebimur, medeberis medebitur medebimur fateberis fatebitur fatebimur, vereberis verebitur verebimur. Sic et a forma inchoativa, sed a tempore praesenti [Col. 0225A] ut virescimus virescitis, rigescimus rigescitis, tumescimus tumescitis, madescimus madescitis, rubescimus rubescitis, ut in poeta:

Quem magis offendit quisquis superando tepescit.
Participia nihilominus paeoni secundo congruere videntur in nominativo et dativo plurali genere neutro, ut videntia videntibus, vigentia vigentibus, olentia olentibus, nitentia nitentibus quae nitorem non nisum designant, litantia litantibus, micantia micantibus, luentia luentibus, fruentia fruentibus, euntia euntibus.

D. Da divisionis legem in paeone secundo.---M. Quemadmodum antecessor sescupla discretione dirimitur; arsis vero et thesis et accentus eadem temporum regula funguntur quam in paeone priore praefati sumus.



De paeone tertio.
[Col. 0225B]

D. Exempla paeonis tertii depromantur.---M. Nenorosus (id est nemoribus plenus), sic decorosus, speciosus, rabiosus, varicosus (id est varicibus plenus), scabiosus, generosus, macilentus, truculentus, gracilentus, feculentus, opulentus, oriundus, moribundus, rudibundus, Palinurus, paliurus; ut illud:

Carduus et spinis surgat Paliurus acutis;
alienus, sceleratus, galeatus, tunicatus, trabeatus, cuneatus, equitatus, peditatus, comitatus, capitalis, glacialis, specialis, generalis, lateralis, Cerealis, ut:

   Cereale papaver
Tempus humo tegere;
operosus, maculosus, numerosus, onerosus, animosus, populosus, spatiosus, oculosus et oculatus; ut Apocalypseos: [Col. 0225C] »Animalia intrinsecus oculata.«

D. Praepositorum da differentiam nominum.---M. Quod omnia mobilia sunt et epitheta dicuntur, exceptis paliuro et Palinuro, et illis quae ab equite et pedite ac comite derivata protulimus, quia eques et equetus unum idemque est. Sic pedes et pedester; equitatus vero et peditatus ad numerum equitum et peditum pertinebunt.

D. Cui formae casuali praelata nominum exempla mancipantur?---M. Omnia secundae declinationis in us terminata pentaptota sunt in singulari numero, tetraptota in plurali.

D. Quae sunt verborum exempla paeoni tertio congruentia?---M. Sumuntur quidem a prima et tertia [Col. 0225D] conjugatione, tempore praesenti et futuro indicativi modi, praesertim a verbis quae superius coaptavimus, cum de tribracho commentaremur: glomeramus glomeratis, glomerabo glomerabis glomerabit, properamus properatis, properabo properabis properabit, geminamus geminatis, bo bis bit, rogitamus tis, bo bis bit, rapiemus tis, capiemus tis, poliemus tis, veniemus tis. Virgilius in Bucolicis:

Rapidum Creta veniemus Oaxen.
Passiva vero communia et deponentia per easdem personas passim non congruentia, sed hoc modo, jugulamur jugulentur, jugulabor, veneramur venerantur venerabor, stipulamur stipulantur stipulabor, stomachamur stomachantur stomachabor. Infinitivus quoque modus in activis et netralibus paeoni tertio [Col. 0226A] mancipatur tempore praesenti et praeterito, ut stipulare stipulasse, titulare titulasse, ululare ululasse, spoliare spoliasse, temerare temerasse. Unde Proba, inter poetas clarissima, in exordio Virgilio-centonis, quamvis Apocryphorum frivola sub specie prophetica continentis, sed tamen legitimam hexametri regulam servantis, eleganter deprompsit dicens:

Jam dudum temerasse duces pia foedera pacis.
Scanditur ita: Jam du, dum temer, asse du, ces pia, foedera pacis.

D. Da exempla significationibus participiorum approbata.---M. Praeteriti et futuri temporis participia a passivo, communi et deponenti, venientia, paeonem tertium non repudiant, ut glomeratus glomerandus, veneratus venerandus, jaculatus jaculandus, [Col. 0226B] imitatus imitandus, ut:

Demens perpetui qui non imitanda parentis
Jura caducorum gradibus simulavit honorum.
Ab activo quoque et neutro, ut fugiturus, ruiturus, trahiturus, doliturus, domiturus, ut in Georgicis:

. . . . . Et durum Bacchi domitura saporem,
petiturus, periturus.

D. Paeon tertius qua discretione sequestratur?---M. Sescupla divisione dirimitur, sed arsis et thesis paeoni primo et secundo reluctantur, dum arsis usurpat tempora bina, et thesis trina.

D. Unde, rogo, ista diversitas et veluti inconveniens diaphonia nascatur, cum in praedictis decem pedibus aequo divisionis exagio trutinantis quasi quaedam organicae modulationis melodia ita concors temporum harmonia teneatur.---M. Quia paeon tertius [Col. 0226C] semper acuto accentu penultimam producit, ut calamistrum, unde derivatur calamistratus epithetum; aut circumflexo, ut medicina. Paeon vero primus et secundus semper ante penultimam acuere accentum legibus compelluntur.



De paeone quarto.

D. Promito tandem paeonis quarti regulares exemplorum formulas.---M. Strictius hunc pedem commentaturus expediam, dum plura exempli documenta ubertim minime suppeditent, ut humilitas, saturitas, satietas, varietas, temeritas, agilitas, facilitas, gracilitas, celeritas, viriditas, tenuitas, cupiditas, stabilitas, ut prosper in Epigrammatibus:

Lex aeterna Dei stabili regit omnia nutu.
[Col. 0226D] Sic stoliditas, proceritas. Nec non etiam illa nomina quae recto casu in proceleusmatico superius congessimus, per genitivum huic pedi regulariter aptabuntur, fidicula fidiculae, miseria miseriae, crucicola lae, apicula lae, avicula lae, crucicula lae. Quamvis Juvenalis auctoritas variaverit, ut supra retulimus. Coticula vero, cujus primitivum cos, paeoni primo asciscitur versifico de aqua contradictionis:

. . . . Rumpuntur cotibus amnes.
Sic Paeon quartus: latibulum latibuli, patibulum li, manipulus li, puerulus li. At vero proceleusmatico per obliquos casus genitivum et ablativum accumulantes aggregavimus, ad paeonis quarti documentum minime concurrant. Verba autem tam indicativi quam subjunctivi modi, quae in proceleusmatico [Col. 0227A] promulgavimus, huic regulae rite concordant, tertia duntaxat persona, ut humilio humiliant, arieto arietant; sic operiunt. Et in subjunctivo modo: docuerim docuerint, tumuerim rint, statuerint, patuerint. Animadverte, quaeso, perplexam metricae artis subtilitatem; nam patuerunt indicativi modi est temporis pretaeriti perfecti, ubi semper e producitur, ut:

Pervia divisi patuerunt caerula ponti.
Scanditur: pervia, divi, si patu, erunt. Et infra:

Et jejuna novum vomuerunt marmora potum.
Scanditur: et je, juna nov, um vomu, erunt. Ast vero patuerunt, vomuerunt, in subjunctivo modo tempore praeterito perfecto e semper fixa definitione corripitur.

D. Dicito participiorum exemplar.---M. Nulla [Col. 0227B] participia, nisi praesentis tantum temporis apta paeoni quarto investigare valui a praedictis verborum significationibus; ut arietans, humilians, sepeliens, operiens, aperiens. Quae vero in subjunctivo modo posuimus huic regulae participiorum discrepant; sed aut iambo mancipantur, ut docens, vigens, stupens; aut anapaestum legitime formabunt, ut statuens, metuens, tribuens, poliens.

D. Da rationem accentuum.---M. Paeon quartus semper in antepenultima acuto pronuntiatur accentu. Caeterum in arsi tempora duo, et in thesi tria, quae per sescuplam divisionem trutinata quasi obliqua potius quam aequa discretionis lance librabuntur.



De epitrito primo.

D. Expositis ad liquidum et defaecatis paeonum [Col. 0227C] regulis, epitriti primi promulgentur exempla.---M. Facultates, potestates, honestates, voluntates, voluptates, sacerdotes, puellares, novercales, maritales, theatrales, loquelares, Quirinales, Palatini, Numantini, palumbini, columbini, tiarati, capistrati, medullati, ut Psalmigraphus: »Holocausta medullata offeram tibi;« capillati, papillati, pharetrati, lapillosi, paludosi, lacertosi, et propemodum omnia nomina vel derivativa vel quae sub specie participiorum numero singulari in antespasto protulimus, haec eadem in plurali ad epitriti primi regulam liquido mancipabuntur. Simili modo verborum genera concordant tempore praeterito perfecto, hoc est activa tantum et neutra primae conjugationis, quae in pyrrhichio edidimus, et quae perfectum tempus in avi syllabas [Col. 0227D] desinunt, haec eadem in plurali epitritum primum reformabunt, ut amavi amaverunt, rogavi rogaverunt, dicavi dicaverunt, piavi piaverunt, unde compositum est expiavi, volavi volaverunt, meavi meaverunt, beavi beaverunt, ut:

   Famamque beavit
Gurgitis;
rotavi rotaverunt, plicavi plicaverunt, et plicui plicuerunt, utramque formam sequitur; unde compositum explicavi et explicui; ut illud: »Et cum complicuisset librum.« Quae vero praeteritum in ui mittunt hanc refutant, ut crepo crepui, tono tonui, mico micui, frico fricui, domo domui. Nam crepuerunt, tonuerunt, micuerunt, fricuerunt, domuerunt, non epitritum primum sed ionicum minorem amplectuntur. [Col. 0228A] Et notandum quod Phocas grammaticus praeteritum tempus frico fricui exposuit; Gregorius vero in tertio dialogi volumine non fricuit sed fricavit retulit, dicens: »Faciem defuncti fricavit:« et infra: »Cumque diutius fricaretur,« etc.

D. Possuntne participia hujuscemodi definitionibus epitrito primo subjugari?---M. Quemadmodum significationes participiorum ab inchoativis speciebus venientes per genitivum antespasti legibus patuisse jam retulimus, ita huic epitrito per dativum suffragari contestamur, ut nitescens nitescenti, rubescens rubescenti, tepescens tepescenti; sic tumescenti, fatiscenti, tremescenti, calescenti, acescenti. Ita quoque futuri temporis participia a forma perfecta primae conjugationis derivata, quae in pyrrhichio digesta [Col. 0228B] sunt, per omnes casus, exceptis nominativo, accusativo, vocativo singularibus, et genitivo plurali, epitrito primo famulantur, ut litaturi litaturo litaturis litaturos. Sic amaturi, crepaturi, beaturi, meaturi, ligaturi, fricaturi, plicaturi, necaturi, negaturi, araturi.

D. Da regulam divisionis et qualitatem prosodiae.---M. Epitriti quidem praedictarum legibus divisionum minime gubernantur; et quia penultima epitriti primi syllaba acuitur, in arsi procul dubio colliguntur tempora terna, et in thesi quaterna.



De epitrito secundo.

D. Partes orationum, quae epitriti secundi structuris rite obsecundent, absque comperendinatione subdantur.---M. Vinitores, proditores, debitores, creditores, traditores, venditores, portitores, limitores, [Col. 0228C] funditores, hoc est qui fundibulorum exercitationibus duellum committunt. Ita saeculares, corporales, carcerales, cardinales, temporales, criminosi, calculosi, ponderosi, ulcerosi, cancerosi, vultuosi. Item feminina dignitates, qualitates, quantitates, vastitates, vanitates, almitates, sanitates, summitates, caecitates, densitates. Sic et caetera quae in singulari numero in amphimacro coarctavimus, in plurali huic epitrito adnectentur. Verba quoque primae conjugationis activa vel neutralia, quae prima persona dactylum gignunt, eadem tempore futuro his regulis asciscuntur in plurali numero, ut verbero verberabunt, pignero pignerabunt, fenero fenerabunt, exsulo exsulabunt, expio expiabunt, irrigo irrigabunt, reprobo reprobabunt, fascino fascinabunt, ut:

[Col. 0228D] Quis teneros mihi fascinet agros.
Sic et caeteris conjugationibus. Sed tempore praeterito perfecto si secundae conjugationis fuerint, ut palleo palluerunt, censeo censuerunt, caneo canuerunt, torpeo torpuerunt, horruerunt, terruerunt, floruerunt, arcuerunt, marcuerunt, languerunt. Quod si subjunctivo modo dixeris censuerint, palluerint, canuerint, procul dubio non epitrito sed choriambo copulantur. A tertia autem conjugatione tam praeterito perfecto quam imperfecto exempla suffragantur, ut eruebant eruerunt, diluebant diluerunt, obruebant obruerunt, diruebant diruerunt, afferebant attuierunt, conferebant contulerunt. Participia quoque trium temporum ab activis duntaxat et communibus venientia non discrepant, [Col. 0229A] ut dedicati dedicandi, strangulati strangulandi strangulantes, pastinati pastinandi pastinantes, osculati osculandi osculantes. Ita a tertia vel quarta absque praeterito, ut conterentes conterendi, inserentes inserendi, diluentes diluendi. Arsis vero et thesis epitriti secundi tempora haud secus dirimere noscuntur quam primi.



De epitrito tertio.

Exempla nominum, quae epitrito tertio regulariter adminiculentur, in propatulo promulgata quaeso nullatenus delitescant.---M. Divinitas, vicinitas, aequalitas, finalitas, felicitas, maturitas, aeternitas, impunitas. Eusebius in Chronicis: »Ob asyli impunitatem magna Romulo multitudo conjungitur;« crudelitas, audacitas, immanitas, humanitas, obscenitas, obscuritas, [Col. 0229B] moralitas, antiquitas, velocitas, infirmitas, deformitas, fecunditas, urbanitas, affinitas, pluralitas, vivacitas, fraternitas, germanitas. Sunt praeterea nomina in plurali numero hujus epitriti formis famulantia, ut fuligines, prurigines, sartagines, caligines, ferrugines, testudines, uligines. Verum haec et superiora singulariter pentaptotam sequuntur regulam, et pluraliter triptotam.

D. Haec exempla queunt in verborum declinationibus reperiri necne?---M. Equidem reor a tertia conjugatione subjunctivo et optativo modo epitritum tertium derivari, ut emungerent, excuterent, retruderent, rarescerent, vilescerent, lentescerent, squalescerent, ignoscerent, depromerent, depecterent, connecterent.

D. Quare prima et secunda conjugatio per hanc [Col. 0229C] personarum in subjunctivo modo epitrito tertio minime congruunt?---M. Quod utrarumque verba conjugationum in praedicto modo tempore praeterito imperfecto loco penultimo producuntur, ut macerarent, lacerarent; idem maderent, vigerent, squalerent. Nam utrasque conjugationes imperativus producit, quae res penultimas praedictorum syllabas verborum correptas fore nequaquam patitur.

D. Arsis et thesis quibus discriminibus alternatim temporum particula sequestrant?---M. Modo arsis temporum tropaeo triumphat dum octies semis gubernat; thesis vero versa vice sexies semis usurpat; et quae prius in praecedentibus epitritis arsis subjugando victrix exstiterat, nunc demum in succedentibus idem serviliter mancipando et enerviter cedendo [Col. 0229D] succumbit.

D. Operae pretium est ut manifestandarum rerum gratia replices unde hoc constare credatur.---M. Nempe hoc prosodiae causa contingere solet, quia hic epitritus de quo in praesentiarum parumper comminisci nitimur, in antepenultima acuto proferatur accentu, sicut praecessor penultima.



De epitrito quarto.

D. Regulas ex partibus orationum quae epitriti legibus congruant quantocius depromito.---M. Constantinus, Marcellinus, Saturninus, cancellatus, fortunatus, contignatus, aerumnosus, libertinus, collibertus, Augustinus, Coelestinus, crystallinus, smaragdinus. Haec denique tam propria quam appellativa in singulari [Col. 0230A] numero pentaptota sunt; appellativa vero pluraliter tetraptota; item neutra utroque numero triptota, ut fundamentum, sacramentum, juramentum, spiramentum. Virgilius in Octavo:

Spiramenta animae lethali vulnere rupit;
salsamentum, atramentum, purgamentum, firmamentum, nutrimentum, fulcimentum, ornamentum, ostimentum, armamentum. Locus vero receptaculi quo armamenta reconduntur armamentarium nuncupatur, quod ad nauclerios proretasque pertinet. Nam arma unius militis armatura, aut totius expeditionis; armentum quod armentarius, seu bubulcus procurat.

D. Uberrimis argumentorum indiciis mihi patenter enucleare precor quid sit quod illustris grammaticae artis commentator: Praepositiones, inquit, aut verba [Col. 0230B] corrumpunt aut ipsae corrumpuntur.---M. Haec sententia triplices continere regulas dignoscitur, quae tamen quadripertita figurarum ratione colliguntur.

D. Hac responsione, ut arbitror, non est interrogationis nodus patenter solutus, sed veluti panucula quaestionis involuta.---M. Tripertita, ut diximus, praepositionum definitio hujuscemodi differentia colligitur: aut ipsae praepositiones corrumpuntur, ut accedo, succedo, oppono, appono; aut caeteras orationum partes quibus praepositae fuerint corrumpunt, et ipsae incorruptae permanent, ut quaero, exquiro, inquiro, requiro, et frango, confringo, infringo, spargo, dispergo, sparsi, dispersi; aut certe altrinsecus corrumpuntur, id est tam praepositio quam caeterae orationis partes, quae praepositionibus ritu figurae compositae successerint, [Col. 0230C] ut corripio, coerceo, corrigo, sinciput, occiput.

D. Da praepositiones quae corrumpant caeteras partes, vel quae acceptis reliquis partibus corrumpantur.---M. Ex, ad, ob, in, sub, trans, con, circum, ante. Ex praepositio interdum x litteram aut in f commutat, ut effringo, effugio, effluo, effundo, effatur, effabilis, ferus efferus, frenatus effrenatus, facio efficio, factus effectus efficax; aut ex integra manet subnexa. Corrumpuntur, ut aestimo existimo, carpo excerpo, quaero exquiro, arceo exerceo, cado excido, effodio effodis effossus. Aut omnino eadem littera carebit, ut evenio evenit, egero egessi, egredior egressus, emano emanavi, elicio elicui, elimino eliminavi, elido elisi, enarro enarravi, enucleo enucleavi. Ad praepositio saepe finalem d litteram in eamdem convertit litteram [Col. 0230D] a qua sequens orationis inchoat pars, ut cedo accedo accessi non adcessi, accommodo, accolo, accipio, accepto, accingo, accumulo; ut:

Accumulant quorum famam laudesque poetae;
accubo accubitus; ut: »Cum esset rex in accubitu suo, nardus mea dedit odorem suum.« Cantus accepta praepositione ad, utrinque corrumpitur; ut accentus, qui Graece prosodia nuncupatur. Sic eadem d littera in t transmutatur, ut Lucius Annaeus Seneca, in sexto volumine tetrametro brachycatalecto, sic ait:

   Geminumque duplices
Argos attollit domus.
Et infra:

Dubia labat cervice, famuli attollite
[Col. 0231A] Attuli, attero, altrivi, attritus. Virgilius in Georgicis:

Saepe etiam in duris errando cotibus alas
Attrivere.
In p interdum transit, ut appono apposui, appareo, approbo, appello, applico. Nonnunquam vero in l mutatur, laedo allido allisi, ligo alligo alligavi, allicio allecto allegatio. Solvitur et in r, ut arripio arripui, cui simplex est rapio, sed accepta praepositione ad neutra pars corruptione carebit, arreptus arrepticius, arrigo arrexi, arrogo arrogans arrogantia. Transit et in n, ut annuo, quemadmodum in proverbiis inconstantis et lubrici passivus notatur obtutus: »Annuit oculis, terit pede.« Virgilius in decimo:

Annuit et totum nutu tremefecit Olympum.
Mutatur nihilominus in f semivocalem, afflatus, effectus, affixus, affabilis, afflatus, ut:

[Col. 0231B] Angelicis tremefacta minis affatur asella.
Solvitur in g mutam, ut aggrego, aggredior, aggressus, aggero aggestus. Unde aggerem, aggestis de fossato sablonibus et collectis in cumulum glareis dici etymologia declarat, sicut congeriem a congerendo. Transit aliquoties in m, ut ammoneo ammonitus, amminiculor amminiculabor amminiculum.

Sub praepositio utriusque casus interdum b litteram amittens, in eam convertitur qua sequens oritur vocabulum seu verbum; aut ex corrupto et integro partem orationis componit, ut suffulcio suffultus, suffodio, suppono suppositura, suggestio suggero suggessit. Virgilius in decimo:

Suggere tela mihi;
suffero suffert, ut: »Beatus vir qui suffert tentationes.« [Col. 0231C] Suffusio, ut: »Cui oculorum suffusio, quam Graeci glaucoma dicunt.« Summoveo summotus, succubo succubui, successus succedo successi. Virgilius:

   Mezentius ardens
Succedit pugnae.
Succurro, succedo, succingo, succresco, succrevi, plico supplico, puto supputo, peto suppeto. Aut certe ex duobus corruptis, ut supprimo, sustineo, sufficio, suscipio, quorum primitiva integra sunt sub et premo, facio, capio; sed in compositione figurarum b, e, a In alios litterarum characteres vertuntur. Verumtamen haec verba tempore perfecto et plus quam perfecto ex corruptis et integris componuntur, ut suppressi suppresseram, sustinui sustinueram, suffeci [Col. 0231D] suffeceram, suscepi susceperam.

Ob praepositio accusativi casus plerumque b mutat in eam conversa litteram quae sequentem inchoat orationis particulam, ut peto oppeto, ut:

   Trojae sub moenibus altis
Contigit oppetere;
oppono opposui, occumbo occubui, cado occido, quod est patientis et agentis, ut ruo; ommutesco ommutui, officio offeci (id est nocui), offero obtuli, ad statum pristinum reversa; offulcio offulsi, offusco offuscavi, offuit, offendit, occurrit, occalluit. In praepositio interdum n litteram in m commutat, ut pius pietas, impius impietas, improbus improbitas, imploro. Cicero, in libro XV: »Omnes imploro et obtestor;« immunis, [Col. 0232A] immunitas, immanis, immanitas, impunitas. Augustinus Afer: »Nihil est infelicius felicitate peccantium, quo poenalis nutritur impunitas.« Imbuo imbutus, immortalis. Aut ipsa praepositione integra cohaerentia corrumpuntur, ut salsus imsulsus, sapiens insipiens, aptus ineptus, castus incestus. Virgilius:

In thalamos ausum incestare novercae;
facio inficio, capio incipio, amicus inimicus, aequus iniquus, quaero inquiro, partior impertior, armatus inermis, barbatus imberbis, damnatus indemnis. Con praepositio aut ipsa in compositione corrumpitur, ut commoveo, commercium, meo commeo, meatus commeatus, corroboro, corruo, corrumpo, colloquor colloquium, collega collegium, collectio, collectanea, colludium; [Col. 0232B] aut accedentes orationum partes corrumpit, ipsa manente integra, fateor confiteor confessus, gradior congredior congressus, cantus concentus, scando conscendo, statuo constituo, cano concino, jacio conjicio; ut:

Princeps ardentem conjecit lampada Turnus;
cado concido; ut: »Quare concidit vultus tuus?« taceo conticeo; ut:

Conticuere omnes intentique ora tenebant;
unde inchoativum conticesco; genitrice Samuelis vaticinante: »Et impii in tenebris conticescent;« teneo contineo, tango contingo, calco conculco, facio conficio, capio concipio, quaero conquiro, quaestio conquisitio. Nam queror deponens corripitur. Unde querela, querimonia derivatur; sicut in historia ecclesiastica [Col. 0232C] cautum est: »Omnes querimoniarum libros jussit incendi.« Seu utraque corrumpuntur, videlicet tam praepositio quam subjecta pars, ut rapio corripio, mando commendo, plector complector. Cicero, libro XIII: »Nullo modo possum aut memoria consequi aut oratione complecti;« laedo collido collisio. Unde poeta:

Vix tamen effugi totis collisa medullis.
Rego corrigo, lego colligo. Interdum vero eadem con praepositio n litteram non corrumpit, sed omnino amittit; si sequens pars a vocali inchoat, ut aeternus coaeternus, coaevus coetaneus, coepiscopus, coacervo, coarcto: »Et angelus Domini coarctans eos;« Lactantius ad Demetrianum: »Et levi, inquit, et non coarcto spiritu quoties volumus efficitur vox;« occipio; [Col. 0232D] Terentius in Adelphis:

Recte, aedepol, spero modo dolores meatu occipiunt;
caput occiput sinciput, ex duobus corruptis, id est semis caput.

In praepositio corrumpit verba, ut facio inficio, capio incipio, gradior congredior; partior impertior. Ut Tullius Cicero Lucanus, libro decimo:

Atque opifex rerum certo sub jure coercet;
cohibeo, coaequo, coalesco vel inolesco. Virgilius:

Udoque docent inolescere libro.
Ago per synaloepham cogo, ut nolo malo, quod in praeterito manifestius liquet coegi. Re praepositio aut subnexas orationum partes corrumpit, et ipsa detrimentum non patitur, ut salio resilio. Prosper in Epigrammatibus:

[Col. 0233A] Si resilit, misero degit in exsilio;
capio recipio captio receptio captus receptus, sapio resipio resipisco, facio reficio, factus refectus, cano recino, gradior regredior, statuo restituo, statutus restitutus, quaero requiro, teneo retineo, taceo reticeo, premo reprimo, spargo respargo. Aut eadem re praepositio si ad verba a vocalibus incipientia accesserit, d litteram crebro assumit, ut emo redimo, emptio redemptio, emptus redemptus, arguo redarguo, ago redigo, actus redactus, undo redundo; ut: »Omnia flumina exeunt in mare et mare non redundat.« Eo redeo reditus, euntes redeuntes, iturus rediturus, redintegro, redhibeo redhibito, oleo redoleo, olere redolere redolentes. Virgilius:

   et olentia Medi
Ora fovent illo;
[Col. 0233B] si vero a digamma verba incipient, id est u loco consonantis posita, d litteram praedicta repudiat praepositio, ut revertor revolvo revinco.

Trans praepositio interdum n et s perdit, ut traductus traducit; ut: »Noluit eam traducere.« Augustinus, libro XX Civitatis Dei: »Etiamsi eos, inquit, per haec ad sua traducere non potuerint,« et caetera; trajectus trajecit. Virgilius in decimo:

Tum Pallas bijugis fugientem Rhaetea praeter
Trajicit;
Trano tranas tranat, cujus simplicia sunt trans et no nas nat monosyllaba. Virgilius:

   sub nubibus atris
Strymoniae dant signa grues atque aethera tranant.
Solinus quoque in Collectanea rerum, de cervis: »Si [Col. 0233C] maria, inquit, tranent, non aspectu petunt littora sed olfactu.« Circum praepositio aliquoties amittit cum, ut circuitus. Sic ante praepositio e in i commutat, ut anticipo, Psalmigrapho astipulante, ut: »Anticipaverunt oculi mei vigilias.« Dis praepositio interdum s litteram in compositione perdit, ut diluto dilusus dilanio, diluo, dilabor dilapsus; ut:

foveam dilapsus in atram;
dilancino dilancinatus. Idem Solinus de leontophono bestia ait: »Morsu quidem abstinent, sed dilancinatas exanimant pedum nisibus.« Quod si s littera in principio verbi ponatur, eadem praepositio non perdit s, ut disspolio, dissolvo, dissero. Interdum s in f mutatur, ut fido diffido diffidentia, fero differo, differentia, fundo diffundo. Virgilius in decimo:

[Col. 0233D] Undantique animam diffundit in arma cruore.
Unde Julius Solinus, in Collectanea rerum memorabilium, ait: »Idque in centum viginti millia passuum diffundi, qui fidem advenarum ratiocinati sunt, aestimaverunt.« Facultas difficultas, ut idem Solinus: »Multisque difficultatibus fatigatus Rhiphaeis se jugis adnectit.« Facilis difficilis, tam praepositione corrupta quam nomine; sequentibus autem c p t dis praepositio integra manet, ut cerno discerno discerniculum, crepo discrepo, curro discurro, calcio discalcio, credo discredo, cingo discingo; placeo displiceo placuit displicuit, a corrupta in i mutata; puto disputo, perdo disperdo, pono dispono, tendo distendo, tribuo distribuo, traho distraho, tingo distingo, pecto dispecto (id est, pectino), pendo dispendo.

[Col. 0234A] Sunt aliae praepositiones quae similiter in compositione figurarum corrumpunt adnexas orationum partes, ut per, prae, pro, de, re, ut perficio, praecipio, proficio, decipio, rapio deripio. Virgilius:

Tergora deripiunt costis;
paro separo, cerno secerno, pono repono, cedo secedo, cubo secubo, duco reduco, cado decido, ut: »Folium ejus non decidit;« et alibi: »Aruit fenum et flos decidit.« Patior perpetior, passus perpessus, et caetera similia.

D. Tripertitam praepositionis regulam, cum quadrifaria figurarum compositione, velut quoddam atrae caliginis chaos, adhibitis documentorum laternis, luculente illustrasti; restat ut, omissa praepositione et compositione, positionis tamen elevationisque tempora [Col. 0234B] epitrito quarto congruentia regulariter edisseras.---M. Epitriti quidem non serviunt divisionibus, cum tamen in epitrito quarto arsis anticipat tempora quaterna et thesis terna.

D. Lex prosodiae promulgetur.---M. Epitritus quartus, si penultima positione longa fuerit, acuto pronuntiatur accentu, ut hostimentum, id est, aequamentum, vel exagium trutinae. Si vero penultima naturarum legibus protelabitur, absque scrupulosa ambiguitate circumflexo proferatur accentu, ut contignatus, fortunatus.



De prosodia.

Prosodia est signum sermonis iter rectum faciens legenti. Sunt autem prosodiae decem: acutus, gravis, circumflexus, longa, brevis, daseia, psile, apostrophus, hyphen, hypodiastole. Dividuntur autem haec [Col. 0234C] in quatuor: in tonos, in tempora, in respirationes, in passiones. Tonus autem aut pertrahitur, aut attrahitur, aut medietas syllabae bonam vocem habens. Toni sunt tres, acutus, gravis, circumflexus. Acutus tonus est nota per obliquum ascendens in dexteram partem, ut pax, pix, nux. Gravis est a summo in dexteram partem descendens, ut est homo, bonus, parvus. Circumflexus est nota de acuta et gravi facta, ut est môeta, mûsa, côepi. Tempus est significatio extensionis sive contractionis, invisibilia discernens. Tempora sunt duo, longum et breve. Longum est significatio productae litterae vocalis; ut est:

Arma virumque cano, Trojae qui primus ab oris.
Breve est significatio correptae vocalis, ut est:

Ingens acutus carmina nostra canunt.
[Col. 0234D] Spiritus est productio vocis quae aut citata aut lenis de ore profertur. Spiritus sunt duo, daseia et psile. Daseia est qualitas syllabae juxta sonitum spirantis, ut est homo, habitans, habens. Psile est qualitas syllabae quae juxta extremitatem labiorum profertur, ut: orator, adiit, orare. Passio est vox passibilis conjuncta et unita et divisibilia discernens. Passiones sunt tres, apostrophos, hyphen, hypodiastole. Apostrophos est signum extritae vocalis unius aut duarum, quos [F. quam] non habent Latini sed Graeci. Hyphen est conjunctio dictionis ex duabus perfectis imperfectisve compositae, ut est lucifer, unigenitus, primogenitus. Hypodiastole est divisio compositarum litterarum propter ambiguitates, ut est:

[Col. 0235A] viridique in littore conspicitur sus,
ut non erret qui legat, ne prorsus ursus legat. Acutus loca habet tria, quomodo dicunt Graeci, Latini duo, penultimam, antepenultimam. Penultima nomen est ante unam syllabam a fine habens accentum, ut árma, órna, hónus. Antepenultima est nomen ante duas syllabas habens a fine accentum, ut est Basílius, Gregórius, Bobátius. Circumflexus nomen est loca habens duo, sicut dicunt Graeci, Latini autem unum. Circumflexus nomen est ante unam syllabam a fine habens accentum, coelum coelorum. Tempora ponuntur in vocalibus litteris, ubi producuntur vel corripiuntur, ut est:

nihil, amnis, flamina, munus.
Spiritus ponitur initio vocalium litterarum, rarius in [Col. 0235B] medio, ut est hujus, traho, inruho. Apostrophus ponitur supra, sicut diximus, quo non utuntur Latini, sed Graeci. Hyphen ponitur infra ad dexteram partem, ut est suburbanus. Hypodiastole ponitur infra contrarietate hyphen, ut est Constantinopolis.

Enucleatis igitur grammaticorum regulis et metrorum pedibus, qui septies, ut jam promulgavimus, quaternario concluduntur laterculo, operae pretium arbitror ut multimodas alternantes, synzygiae replicationes, quae rhetoricis mancipantur disciplinis, stimulo festinationis compulsi praeterire studeamus; quarum vocabula haec esse noscuntur, proxilius, diprolius, diopros, trampus, cribussus, namprossimalus, phymarus, atrorbus, rivatus, pranulus, linuatus, machaus, matrimus, phynulus, febrinus. Hi sunt [Col. 0235C] proprie rhetorum pedes, qui quaternarum mensuram syllabarum transeuntes a metricis magnopere spreti repudiantur: siquidem proxilius ex tribus longis et tribus brevibus constans hujuscemodi schematibus componitur, ut . Dipodius vero versa vice ex tribus brevibus et tribus longis constat, tali figura . Diopros autem et trampus reciproca duarum syllabarum alternatione variantur, utpote , et iterum . Sic et caeteri synzygiarum pedes hujusmodi praeposteris vicissitudinum ordinibus alternare noscuntur. Constat praeterea nomen synzygiae serviens figurae compositae, quod in genitivo plurali novem syllabarum et viginti litterarum esse deprehenditur, ut [Col. 0235D] Constantinopolitanus, si dicatur pontifex Constantinopolitanus, et genitivo pontificum Constantinopolitanorum.

Appropinquante jam styli termino, o reverentiscime fili, subnexis precibus satagens velut flexis genuum poplitibus suppliciter imploro, ut hoc opusculum, quo manifestissime declaratur quod tua sagaci eruditione non livescam, et strenua instructione non tabescam, contra omnes aemulorum catapultas et venenata garrulorum jacula, quae de pharetra obliqui livoris plerumque intorquere nituntur, inexpugnabilis metrorum pelta et grammaticorum parma protegere digneris, meique laboris industriam, si voti compotem summus Olympi regnator effecerit, tanto velim devotae mentis affectum ostendens, enixius [Col. 0236A] mireris et uberius venereris, ut hoc sit quaedam fessae menti rata recompensationis portio, ac oblata remunerationis vicissitudo, quanto constat neminem nostrae stirpis prosapia genitum, et Germanicae gentis cunabulis confotum, in hujuscemodi negotio ante nostram mediocritatem tantopere desudasse, propriorumque argumenta ingeniorum juxta metricae artis disciplinam litterarum textum tradidisse; praesertim inter tot tantosque saecularium rerum tumultuantes strepitus constitutum, et ecclesiastica pastoralis curae sollicitudine depressum, quibus mens meticulosa ac scrupulosa quasi quodam arctissimo catenarum repagulo constringitur. Non enim hoc proferendo horrendis superciliorum jaculis me vulnerandum arbitror, neque dirissimae elationis turgidae phalarica [Col. 0236B] confixum perhorresco, si paulisper de gratuita divini muneris gratia, quae singulis quibusque non meritorum praecurrentium praerogativa, sed coelestis beneficii munificentia confertur, fretus Domino glorier. Siquidem illustris ille qui dicebat:

Primus ego in patriam mecum (modo vita supersit)
Aonio rediens deducam vertice Musas;
Primus Idumaeas referam tibi, Mantua, palmas;
et longiuscule idem poeta infra prosequitur

   juvat ire jugis qua nulla priorum
Castaliam ut molli devertitur orbita clivo;
hoc (inquam) ille versificans significari voluit, nullum ante se Latinorum Georgica Romulis descripsisse, quamvis Hesiodus et Homerus et caeteri Graeci disertitudinis facundia freti, et Argolicae urbanitatis privilegio praediti, quadrifariam agriculturam lingua [Col. 0236C] deprompserint.

Denique priusquam sermo supremus competenti calculo terminetur, paterna sollicitudine coactus, quae solet natorum commodis consulere, commoneo ut ea quae difficillima sudoris et laboris industria, ac si gravi sarcina oppressus, dictando descripseram, sine sudoris et laboris contritione rimanda et recensenda nullatenus spernendo contemnas, ac solertis ingenii gratiam prae caeteris contribulibus et coaetaneis tibi divinitus collatam torpentis otii segnitie squalescere patiaris. Et absurdum nempe arbitror si te pertaesum sit affabiliter investigando et ventilando percurrere quod me pertaesum non fuit difficulter commentando et coacervando digerere, si illud (inquam) te pigeat velut insolescentem [Col. 0236D] ac delicatum paulatim masticare ac ruminare, quod me non piguit, utpote pistoris pinsentis officio functum, commolere et tollere. Quamvis ergo mundanae dispensationis curis, velut scopulis refluis algarum illisionibus et undarum circumlatrantium vorticibus, fatigatus populorum frena commissorum moderando gubernes, nequaquam tamen hujus rei gratia praepeditus melliflua divinarum studia Scripturarum negligenda, et sub hujusmodi occasionis praetextu parvi pendenda ducas.

Nam inclytus ille Theodosius, ut prisca veterum opuscula produnt, qui totius propemodum mundi gubernans monarchiam maritabatur, et regalibus florentis imperii sceptris undecies labente annorum [Col. 0237A] circulo feliciter fungebatur, quotidiani sumptus alimoniam et corporeae sustentationis edulium, in quibus mortalium vivacitas vescitur, in praecelso potestatis culmine antiquarii scriptoris mercimonia indeptus est, malens Scripturarum emolumento litterarum carnalis vitae nutrimenta per laboris exercitium adipisci, quam inertis desidiae torpore tabescens gratuitis epularum deliciis saginari. Unde etiam cum Prisciani grammatici XVIII volumina, qui Romanae lumen facundiae vocabatur, proprius palmarum digitulis calce tenus digesta describeret, inauditam antecessoribus et inexpertam praeteritis saeculorum imperatoribus promulgabat sententiam; posteris, ut reor, exemplum industriae derelinquens. Ego, inquit, Theodosius, totius orbis imperator, inter curas [Col. 0237B] palatii hoc volumen propria manu descripsi, etc. Propterea coelestis tubae clangor et supernae sulpicis [* 1Kb] classica concrepuerunt dicentis: Non recedat liber [Col. 0238A] legis de ore tuo, et meditaberis in ea die ac nocte. Idcirco in omnibus operibus tuis memorare novissima tua, et in aeternum non peccabis. Quae est enim labentis mundi prosperitas, aut fallentis vitae felicitas? Nonne simillima collatione ut somnium evanescit, ut fumus fatescit, ut spuma marcescit? Divitiae, inquit Psalmigraphus, si adfuerint, nolite cor apponere. Utinam nobis praesentium rerum possessio non sit futurorum remuneratio! caducarum copia, secutarum non sit inopia! Utinam lenocinantis mundi oblectamenta, aeternae beatitudinis non gignant detrimenta! Quin potius, transacto fragilis vitae intervallo, succedant, suffragante Christo, perpetua praemia meritorum! Quod ipse praestare dignetur, qui pro nobis in patibulo pependit, cum aeterno Patre [Col. 0238B] vivens ac regnans cum Spiritu sancto per infinita semper saecula saeculorum. Amen.



SANCTI ALDHELMI SCHIREBURNENSIS EPISCOPI POEMATA, SIVE EJUS OPERUM PARS TERTIA.




[Col. 0237]
DE LAUDIBUS VIRGINUM. [1Kb]



PRAEFATIO AD MAXIMAM ABBATISSAM.
[Col. 0237C]

Metrica tirones nunc promant carmina castoS
Et laudem capiat quadrato carmine VirgO
Trinus in arce Deus, qui pollens saecla creaviT
Regnator mundi, regnans in sedibus altiS
Indigno conferre mihi dignetur in aethrA
Gum sanctis requiem, quos laudo versibus isthinC
Arbiter altithronus, qui servat sceptra supernA
Tradidit his coeli per sudum scandere limeN
Inter sanctorum cuneos, qui laude perennI
Rite glorificant moderantem regna tonanteM
Omnitenens Dominus, mundi formator et auctoR
Nobis pauperibus confer suffragia certA
Et ne concedas trudendos hostibus isthinC
Sed magis exiguos defendens dextera tangaT
Ne praedo pellax coelorum claudere limeN
Vel sanctos valeat noxarum fallere scenA
Ne fur strophosus Joveam detrudat in atraM
Conditor a summo quos Christus servat olympO
[Col. 0238C] Pastor ovile tuens, ne possit rabula raptoR
Regalis vastans caulas bis dicere puppuP
Omnia sed custos defendat ovilia jam nunC
Maxima praecipuum quae gestas numine nomeN
Addere praesidium, mater, dignare precatU
Nam tu perpetuum prompsisti lumine lumeN
Titan quem clamant sacro spiramine VateS
Cujus per mundum jubar alto splendet ab axE
Atque polos pariter replet vibramine fulmeN
Rex regum et princeps populorum dictus ab aevO
Magnus de magno, de rerum regmine rectoR
Illum nec terrae, nec possunt cingere coelI
Nec mare navigerum spumoso gurgite vallaT
Aut zonae mundi, quae stipant aethera celsA
Clarorum vitam, qui castis moribus isthiC
Auxiliante Deo, vernabant flore perennI
Sanctis aggrediar studiis edicere paupeR
Tanta tamen digne si pauper praemia prodaT
Omnia cum nullus verbis explanet apertE
Sotsac animract Namorp Cnunsenorita cirteM



INCIPIT LIBER.
[Col. 0239A]

Omnipotens genitor, mundum ditione gubernans,
Lucida stelligeri qui condis culmina coeli,
Nec non telluris formas fundamina verbo,
Pallida purpureo pingis qui flore vireta,
Sic quoque fluctivagi refrenas caerula ponti,
Mergere ne valeant terrarum littora lymphis,
Sed tumidos frangant fluctus obstacula rupis;
Arvorum gelido qui cultus fonte rigabis,
Et segetum glumas nimbosis imbribus auges,
Qui latebras mundi geminato sidere demis,
Nempe diem Titan, et noctem Cynthia comit;
Piscibus aequoreos qui campos pinguibus ornas,
Squamigeras formans in glauco gurgite turmas,
[Col. 0239B] Limpida praepetibus sic comples aera catervis,
Garrula quae rostris resonantes cantica pipant,
Atque creatorem diversa voce fatentur,
Da pius auxilium, clemens, ut carmine possim
Inclyta sanctorum modulari gesta priorum;
Ut prius et prosa laudabat littera castos,
Si modo heroicam stipulentur carmina laudem.
Ut fasti seriem memini dixisse priorem
Et dudum prompsit voto spondente libellus.
Non rogo ruricolas versus, et commata Musas,
Nec peto Castalidas metrorum cantica nymphas
Quas dicunt Helicona jugum servare supernum,
Nec precor ut Phoebus linguam sermone loquacem
Dedat, quem Delo peperit Latona creatrix.
Versibus infandis nam nunquam dicere dignor,
[Col. 0239C] Ut quondam argutus fertur dixisse poeta:
Scandite nunc Helicona Deae, cantusque movete,
Sed potius nitar precibus pulsare Tonantem,
Qui nobis placidi confert oracula verbi,
Verbum de verbo peto, hoc Psalmista canebat,
Corde Patris genitum, quod Proles unica constat,
Quo Pater omnipotens per mundum cuncta creavit
Sic Patris et Prolis dignetur Spiritus almus
Auxilium fragili clementer dedere servo.
Est namque in Deitate manens substantia simplex,
In deitate manet quoque subsistentia triplex,
Proprietas ergo credatur nomine trino,
Majestas vero dicatur nomine simplo.
Namque fides cogit personas credere ternas.
Sed natura Dei, coeli praeclara creatrix,
[Col. 0239D] Omnia regnando dispensat saecula simplex,
   En promissa novo scribantur carmina versu
Garrula virgineas depromat pagina laudes,
Colaque cum pedibus pergant et commata ternis,
Dactylus excepto decurrat fine metrorum
Spondaei quintam contemnat syllaba partem:
Ultima sic trochei concludat littera versum,
Extremus jugiter qui gaudet calce teneri.
Sic ternis pedibus properent epigrammata metri,
Nec tibi difficile prorsus quidquam arbitror esse,
Qui crebris vicibus naturae jura relaxas,
Nam nobis rudibus veterum monumenta librorum
Vocibus humanis fantem testantur asellam,
Garrula quae pridem bombosa fauce rudebat,
[Col. 0240A] Devotaturus populum cum pergere vates
Vellet, et insontem verborum sternere telis.
Plus igitur conferre mihi te posse fatebor;
Quin me terrenam dignaris condere formam,
Et brutum inspiras vitali flamine pectus;
Qui corda ingeniis ornas, et labra loquelis,
Nequidquam ut nullus sermonum plectra resolvat,
Sed fidibus citharae moduletur carmina Christo:
Si vero quisquam chordarum respuit odas,
Et potiora cupit, quam pulset pectine chordas,
Quis Psalmista pius psallebat cantibus olim,
Ac mentem magno gestit modulamine pasci,
Et cantu gracili refugit contentus adesse,
Maxima millenis auscultans organa flabris,
Mulceat auditum ventosis follibus iste,
[Col. 0240B] Quamlibet auratis fulgescant caetera capsis.
Quis poterit digne rerum mysteria nosse,
Aut abstrusa Dei gnaro cognoscere sensu?
Torridus altaris ni sumptus forcipe carbo,
Calculus aut ardens emundet spurca labella,
Quo cherubin quondam purgavit labra prophetae,
Ut merito deinceps coelesti famine flagrans
Egregius doctor verbi claustella resolvat,
Et noxas populi Scripturae torribus urat,
Quatenus ad Christum convertat dogmate plures,
Ruricolas mutans ad coeli regna phalanges.
   Humani generis triplex distantia fertur,
Quae modo per mundum triquadro cardine degit,
Et studet in terris mercari regna tonantis.
   Denique nonnullos sortitur vita jugalis,
[Col. 0240C] Qui recte vivunt concessa lege Tororum
Et praecepta Dei toto conamine mentis
Conservare student thalami sub jure manentes.
   Post haec castorum gradus alter, et ordo secundus
Subsequitur: nupti, qui jam connubia spernunt,
Ac indulta sibi scindunt retinacula luxus,
Lurida linquentes spurcae consortia carnis,
Ut castis proprium conservent moribus aevum,
Dum connexa prius thalamorum vincula rumpunt.
   Tertia virgineis fulgescit vita lucernis,
Cujus praecellit praefatos infula ritus.
Mundani luxus calcans ludibria falsa
Virginitas summo virtutum vertice floret,
Dum soror angelicae constet castissima vitae:
In qua non regnat fallax petulantia saecli,
[Col. 0240D] Sed potius certat carnem frenare rebellem
Spiritus, ut terras possit compescere noxas,
Et facinus scelerum superans explodat inorme,
Quae plerumque solent ferratas vincere mentes,
Quamlibet existant praedurae cotis adinstar.
His igitur gradibus pandit regnator Olympi
Aulae coelestis valvas et limina vitae,
Quos numero supra ternos jam diximus ante.
His quoque fecundo largitur semine fruges,
Quas pia perpetui praedixit gloria regni,
Gliscere sulcati per squalida jugera ruris,
Sanctis centenos meritorum jure maniplos,
Virginibus jugiter fecunda sorte spopondit,
Qui falsas mundi contemnunt pectore pompas,
[Col. 0241A] Fetida calcantes spurcae contagia carnis.
At vero decies senas de cespite ruris
Fruges deprompsit coelorum gloria Christus,
Quos proprie casti carpunt de rure maniplos,
Qui modo disrumpunt connubia nexa tororum,
Et demunt proprias devota mente latebras,
Mundanae licita spernentes gaudia pompae.
Sic demum decies metens ex aequore garbas,
Ternas accipiet, qui vincla jugalia nectit,
Nec penitus calcat licitae commercia vitae,
Sed magis in mundo sobolem generare nepotum,
Progeniemque libens exoptat gignere stirpis.
Quapropter cuncti quos flammat cura pudoris
Et quorum integritatis amor praecordia pungit,
Spiritus ac castae conjungant foedera carnis,
[Col. 0241B] Dum divina docet duplam sententia vitam.
Corporeis nam anima praefertur gestibus alma,
Idcirco jugiter mentis monarchia regnet,
Ut non insultent animam phantasmata carnis,
Nec vincat dominam stolido vernacula gestu,
Aut unquam regnet contemptu serva superbo.
Nunc igitur raros decerpant carmina flores,
E quis virgineas valeant fabricare coronas;
Quid plus coelicolas juvat in certamine nostro
Quam integritatis amor regnans in pectore puro?
Namque pudicitiae superos praeconia pascunt
Cui licet in terris stirpis generamina surgant,
Attamen in coelis virtutum culmina scandit.
Virginitas castam servans sine crimine carnem,
Caetera virtutum vincit praeconia laude,
[Col. 0241C] Spiritus altithroni templum sibi vindicat almus.
Taliter immunis flagrat si corde voluntas,
Sanctus apostolicae cecinit dum sermo loquelae:
Nescitis quod templa dei sint ilia vestra.
Spiritus in vobis habitat jam jure tonantis,
Quae temerare nefas est, et maculare piaclum.
Virginitas fulget lucens, ut gemma coronae,
Quae caput aeterni praecingit stemmate regis;
Haec calcat pedibus spurcae consortia vitae,
Funditus exstirpans petulantis gaudia carnis.
Auri materiam fulvi, obryzumque metallum
Ex quibus ornatur praesentis machina mundi,
Glarea de gremio producit sordida terrae.
Sic casta integritas auri flaventis imago
[Col. 0241D] Gignitur e spurca terreni carne parentis.
Ut rosa puniceo tincturas murice cunctas
Coccineosque simul praecellit rubra colores.
Pallida purpureas ut gignit glarea gemmas,
Pulverulenta tegit quas spurci glebula ruris.
Ut flos flavescens scandit de cortice corni
Tempore vernali, dum promit germina tellus.
Dactylus tu dulcis frondenti vertice palmae
Truditur et sicco praestabit stipite prolem
Unio de concha ut ponti sordente nitescens
Nascitur, et proprio matrem praecellit honore.
Squalidus ut sablo spreti sub cespite ruris,
Bractea flaventis depromit fila metalli.
Ut bino sena claudam paradigmata versu,
Sic sacra virginitas coelorum grata colonis.
[Col. 0242A] Corpore de spureo sumit primordia vitae.
Vinea frugiferis ut constat gloria campis,
Pampinus immensos dum gignit palmite botros,
Vinitor et spoliat frondentes falcibus antes.
Sidera praeclaro cedunt ut lumine solis,
Lustrat dum terras obliquo tramite Titan,
Cuncta supernorum convincens astra polorum;
Sic quoque virginitas quae sanctos inclyta comit,
Omnia sanctorum transcendit praemia supplex.
Integritas quoque virtutum regina vocatur,
Jungitur angelicis cum casta sponte maniplis;
Haec, inquam, virtus coelesti munere pollens,
Aurea flammigeris praestat crepundia gemmis.
Virginitas fulget veluti rubra purpura regum,
Qua regnatores funguntur jure togati;
[Col. 0242B] Integritas animae regnans in corpore casto
Flos est virgineus, qui nescit damna senectae,
Nec cadit in terram ceu fronde ligustra fatiscunt.
Cernite fecundis ut vernent lilia sulcis,
Et rosa sanguineo per dumos flore rubescat.
Ex quibus ornatus qui vincit forte palaestris,
Accipit in circo, victor certamine, serta.
Haud secus integritas, devicta carne rebelli,
Atque nefandorum prostratis strage catervis,
Pulchras gestabit, Christo regnante, coronas.
   Quamvis integritus ornetur laude metrorum,
Atque pudicorum crebrescat vita per aevum;
Non tamen aeterno fraudantur munere Christi,
Qui concessa colunt licitae connubia vitae.
Non ergo argenti squalescit spreta libella,
[Col. 0242C] Uncia bis senis quam pensat lancibus aequa,
Quamvis auratis praecellat fibula bullis,
Amplius aut certe flavescant petala fulva.
   Nec laterna tibi vilescat vitrea, Virgo,
Tergore vel raso, et lignis compacta salignis,
Seu membranarum tenui velamine facta.
Quamlibet aerata praecellat forte lucerna
Aut furvas lichnus illustrans luce latebras.
Pallida nec lunae spernantur lumina noctu,
Caerula dum fuscat tenebris nox saecula furvis
Plus licet ex centro Titan vibramina fundat,
Cum nimbi fugiunt, et fervet torridus aether.
Nec putei laticem spernendum ducimus altum,
Antlia quem sursum solet exantlare cisternis,
[Col. 0242D] Quamvis praecipua praecellant flumina fontis,
Frigida quem gelidis progignit glarea lymphis.
Mergula nec penitus nigris contemnitur alis,
Ingluviem ventris squamosis piscibus implens,
Garrulus aut etiam vilescit gracculus ater,
Qui segetum glumas, et laeti cespites occas
Depopulare studet, carpens de messe maniplos,
Quanquam versicolor flavescat penna pavonis,
Et teretes rutilent plus rubro murice cycli,
Cujus formosa species et fulva venustas,
Omnia fabrorum porro molimina vincit.
Sic caro, mirandum fatu, putrescere nescit,
Ut referunt nobis veterum documenta virorum;
Quod signum, et species est virginitatis amandae,
Quae calcare solet devota mente nefandas
[Col. 0243A] Spurcitias mundi spreta putredine carnis.
Punica neu granis temnuntur mala rotundis,
Quae circum simplo cortex velamine cingit,
Quanquam palmeti praecedant dulcia poma,
Nectaris, et mellis mulsos imitantia gustus.
Sic, inquam, integritas fama veneretur in aevum,
Ut tamen electos, qui nectunt foedera nuptis,
Et juste vivunt castorum jure tororum,
Carpere non cupiat strophoso pagina rictu;
Praesertim antiquae cum narret littera legis,
Illustrem patres vitam duxisse priores,
Qui ventura Dei prompserunt Flamine sancto
Dona salutaris, dum Christus saecla beavit.
   Elias vates, quem tetra volumina Regum
Insignem memorant virtutum tenuia fretum,
[Col. 0243B] Virgo sacer, fuerat fama per saecula notus.
Flumina qua propter terris miracula gessit,
Atque arcana Dei verbis oracula prompsit,
Quae series libri promulgat famine claro.
Nam geminos quondam, coelesti fulmine fretus,
Jusserat arsuros flammas perferre focorum,
Pentecotarchos, atque viros ad funera centum
Truserat implentes pariter praecepta tyranni.
Quique, quater denis et binis mensibus actis,
Astriferum clausit quadrato cardine coelum,
Aridus ut nullis roraret nubibus aether,
Atque negarentur latices morientibus herbis,
Nec sitiens pratum caperet nutrimina lymphae.
Tunc iterum nutu nimborum obstacula rupit,
Ut fluerent imbres uberim ex aethere furvo,
[Col. 0243C] Glisceret et rursus fecundo germine tellus,
Pabula densa ferens vulgo vernantibus arvis.
Arbiter aeternus quem jussit scandere bigis
Aurea coelorum penetrantem culmina vatem,
Sospes qui nunquam sensit discrimina mortis,
Caetera per mundum ceu gessit turba parentum,
Atque futurorum gestura est turba nepotum,
Sed manet in templis paradisi hactenus heros.
   Eliam colit, ut superis in sedibus Henoch,
Quem rapuit quondam divina potentia coeli,
Lurida ne mundi pateretur damna nefandi.
Idcirco simul ad belli certamina cruda
Contra antechristum gestant vexilla Tonantis.
Omnia de nigris consurgent corpora bustis
[Col. 0243D] Clausae per campos et tumbae sponte patescunt,
Dum salpix crepat, et clangit vox clara tubarum,
Adventante Deo, qui cunctis praemia pensat,
Seu pia perfectis, seu certe saeva profanis
   Sic quoque famosis decoravit saecula signis
Virgineo flagrans Eliseus flore propheta.
Aurea hunc bombis nascentem bacula vatem
Signavit, quoniam destruxit sacra deorum,
Munere quem duplo ditabat Spiritus almus,
Lauta supernarum qui confert munia rerum,
Singula per sanctas cumulans charismata mentes.
Excitat horrenda constrictum morte cadaver,
Quamvis jam lethi sopitus sorte fuisset;
Ast pueros stolidos, sanctum qui carpere vatem
Et laniare student bombosa voce frementes
[Col. 0244A] Tradidit ursorum mandendos rictibus ultro,
Calvitiem capitis scurrarum more loquentes.
Sic Deus horrifera sanctos ulciscitur ira,
Et merito plectit peccantes verbere saevo.
   Jeremias bino pollebat munere clarus,
Quamlibet innumeris esset ditissimus heros
Virtutum donis, quas Christi gratia confert.
Sed tamen, ut dixi, duo maxima munia constant:
Hunc pia virginitas ornabat flore pudoris
Integris totum servantem legibus aevum;
Atque superna Dei vatem praesagmina ditem,
Coelitus implebant, ut nosset clausa latebris,
Et reserare poli posset penetralia sensu.
Quem Deus ex uteri sacravit matrice mundum
Ante praesentis quam nosset lumina vitae,
[Col. 0244B] Ut foret affatim promens oracula vatis.
De quo coelestis fatur sententia Patris
Quod dudum, quam nascatur de viscere matris,
Sanctificaretur praestanti munere virgo.
Mittitur interea mox vaticinare propheta,
Daemonis ut regnum nec non et sceptra tyranni
Diruat in mundo, fretus virtute Tonantis,
Et regnum coeli, destructa fraude maligni,
Aedificet, plantetque restaurans sceptra polorum.
Conspicit et geminas vernanti culmine [Bodl., vimine virgas]
Quae signant spectem populorum forte duorum;
Necnon et totidem corbes ex ordine cernit:
Sed tamen aequiparans interpretatio plebes
[Col. 0244C] Protendit [Bodl., Portendit] geminas per sacramenta vetustas.
Scriptorum veterum liquido monumenta testantur
Quod Daniel semper virgo floresceret almus,
Qui nobis normam sacratae virginitatis
Imbuit, et speculum vitae monstravit alumnis.
Certius idcirco promulgat tempora Christi
Omnibus antiquis praesaga voce prophetis,
Annorum numeros explanans ordine recto,
Nuntiat in mundo nostri cunabula regis,
Nam quadringentis annorum cursibus, atque
Bis novem scribens actatum lustra fuisse,
Donec prodiret Christus regnator in orbem.
Porro disseruit verax sermone futura,
Quatuor in mundo regnorum surgere sceptra,
[Col. 0244D] Ut prius in strato truculentus imaginis altae
Diversis vidit jam praesagire metallis.
Denique frondoso regnator stipite robur
Imperio fretus vidit de cespite crescens,
Cujus tangebant praecelsa cacumina nimbos,
Et sub qua volucrum turmae, et genus omne ferarum,
Dulcia de ramis carpunt alimenta ciborum,
Arbore sed procera signatum jure tyrannum.
Mox intellexit praesago pectore vates,
Cujus coelestis contrivit sceptra potestas,
Tempora torquerent donec septena superbum,
Ut merito fugiens dumosis saltibus erret.
Et dum despexit terrentis flagra Tonantis,
Squalidus hirsutus peteret myrteta luporum,
Quadripedum socius factus sine mente tyrannus
   [Col. 0245A] Hic quoque destruxit Belis delubra nefandi,
Flaminibus scelerum mortis discrimina passis,
Atque sacerdotes populo sub fraude sacelli
Fallentes pariter multavit morte cruenta.
Tempore sic alio, vincens virtute draconem,
Horrendis atram jactabat faucibus offam,
Dum glutit piceam crudelis bestia massam,
Illico rumpuntur multatae viscera belvae.
Hunc Deus horrenda semper tutatur ab ira,
Quamlibet expertus toleret tormenta malorum.
Denique non trepidat, fretus coelestibus armis,
Saevos belvarum victus, morsusque leonum,
Quamvis inclusus saevis tortoribus esset,
Egregius vates foveam retrusus in atram.
Virginitas castum sic servat semper amicum,
[Col. 0245B] Tetrica contemnens millenis damna periclis.
   Sic quoque virgineis redolentes floribus olim
Tres pueri pariter servarunt jura pudoris,
Aurea spernentes stolidi simulacra tyranni.
Qui turmas vulgi surdum mutumque metallum
Imperio terrente jubet venerarier omnes,
Cum tuba raucisonis reboat clangoribus alte,
Fistula cum citharis reclamans aethera pulsat,
Sambuca salpicibus respondet musica crebris.
Ut genibus flexis et curvo poplite plebes
Aurea per campos orarent idola regis.
Sed tamen Hebraea spernens ludibria pubes
Cernua non flectit simulacris colla nefandis:
Impius idcirco fornacis torre minatur,
Puberibus castis ut cultum suggerat ardor,
[Col. 0245C] Dum furibunda pios nodarent vincla lacertos.
Extemplo nexus combussit flamma feroces,
Sed sacra sanctorum non quibat membra cremare,
O mirum dictu! pueros quod flamma camini,
Torribus innocuis diro sub carcere coxit.
Verum virginitas sprevit tormenta rogorum,
Scintillante fide dum fervent corda virorum,
Angelus ignicomis nam sanctus scandit ab astris,
Torrida cum gelidis sedans incendia flabris,
Carbonumque globos exstinguens imbre superno.
   Sed priscos tantum cur patres pagina prodat,
Limpida quos celebrant veterum monumenta librorum,
Cum rudis antiquam praecellat gratia legem,
Salvator clemens qua saecula cuncta beavit?
[Col. 0245D] Virginibus vates tum primo exempla Joannis
Edidit affatim sacro Spiramine plenus,
Qui Dominum obtrusus sensit genitricis ab alvo,
Pignus coelorum terris gestante Maria.
Hic erat in saltu silvestria pabula mellis
Atque locustarum mandens corpuscula frugi,
Caetera nectareae contempsit fercula pompae.
Hunc Gabriel Patri sanctus praedixerat ante,
Dextris altaris promens oracula vati,
Thuribulum aurato cum ferret sorte sacello.
Sed cum forte foret felix praecursor adultus,
Atque prophetali jam maturesceret aevo,
Praedicat adventum Christi paranymphus in orbe,
Plures convertens sacro sermone catervas.
[Col. 0246A] Namque salutiferum mundus Baptista Tonantem
Diluit aequoreis mergens in gurgite lymphis.
Accipit inde latex mox munera sacra salutis
Plurima quadratum quae nunc sparguntur in orbem,
Dum populi passim baptismi dona capessunt.
Sic fulsit felix virgo Baptista Joannes,
Nuntius et Domini dictus praecursor in aevum.
Quem genuit sero patris veneranda propago,
Quamvis fecundo caruisset corpore mater,
Jam dudum et sterili matrix algesceret alvo.
Nullus erat potior muliebri viscere natus
Ni medicus mundi, proles generata Tonantis;
Idcirco mundus mundum sine labe piacli
Abluit, et laticis Christum sub flumine tinxit,
Humida fluctivagis sacrantem caerula ponti
[Col. 0246B] Fontibus et vitreis donantem munera partus,
Dum vetuli redeunt iterum ad cunabula vitae.
Tunc linquente Deo torrentum marmora glauca,
Ac ripas lustrante piis cum passibus amnis,
Alta supernorum patuerunt claustra polorum;
Aethera celsa tonant dum fatur rector Olympi,
Compellans sobolem verbo currente per aethram
Hic est ecce meus dilectus filius, infit,
Quem mihi complacuit totum regnare per orbem.
Coelitus ad Christum descendit Spiritus almus,
Praepetis adveniens jam per simulacra columbae:
Haec avis idcirco confertur Flamine sacro,
Sola caret quoniam crudelis felle veneni,
Caetera quo ringens stomachatur turma volucrum,
Mitia sed gestat candescens ilia praepes.
[Col. 0246C] Plurima pro Christo patiens tormenta prophetes
Carceris illuviem et furvas sine luce latebras
Pertulit, atrocis damnans connubia regis,
Qui consanguinei disrupit foedera fratris,
Germani thalamum incestans sine jure tororum.
Acriter idcirco compescit voce tyrannum,
Non metuens furibunda necis tormenta nefandae.
Protinus effuso rubuerunt sanguine lances,
Dum caput abscissum populi ad convivia vectant,
Quod regina ferox per natam fraude poposcit,
Scenica virgineo monstrantem ludicra saltu.
Sic igitur Christum signavit sanguinis ostro,
Horrendum mundi medicantem vulnere vulnus,
Dum crucis in patulo suspensum stipite poenas
Cogeret insontem violentia ferre reorum.
[Col. 0246D] Sic tamen optatam senserunt saecla salutem
Dum Deus ad vagas Erebi descenderet umbras,
Ferrea vectiferae fracturus limina valvae,
Aerea portarum quassavit claustra tetrarum;
Ut Psalmista prius praesaga voce canebat,
Passurum mundi promens in calce Tonantem.
   Promere nunc nitar sacrum sermone Joannem,
Qui fuit accubitor Christo gratissimus almo,
Pectore de sacro sorbebat flumina doctor,
Imbribus aeternis sitiens ingurgitat alvum;
Florida qui castae servavit tempora vitae,
Horrescens penitus falsae commercia carnis.
Plurimus idcirco devulgans semina famae,
Virtutum rumor latum crebrescit in orbem.
[Col. 0247A] Non igitur speciem per singula sermo retexit,
Sed genus explanat salebroso pagina versu.
Suscitat interea sopita cadavera letho,
Quae gelidae strictim nodabant vincula mortis,
Dedidit obtutum caecorum lumina tangens,
Claudos firmatis mox jussit pergere plantis;
Harmoniam surdi sumpserunt aure sonoram;
Nec non et muti solvebant labra loquelis;
Sanatis manibus concessit vivere mancos;
Atra venenorum non sensit damna nigrorum,
Quamvis lethiferos sorberet faucibus haustus.
   Sic legimus prisco vulgatum tempore Saulum,
Imperiis procerum qui Christi dogmata tempsit,
Alma beatorum contorquens membra virorum,
Dum priscae voluit legis regnare latebras,
[Col. 0247B] Et Christo patrios veterum praeponere ritus.
Vertitur interea mutato nomine sanctus
Paulus apostolicae meruit praeconia famae,
Infula virgineo quem comit sacra pudore,
Quamvis jam dudum damnaret carcere tetro
Membra catervarum servantum foedera Christi.
Sic Deus excelsus qui mutat corda reorum,
Traxit ovem egregiam saeva de fauce luporum,
Qui plerumque tetros furva nigredine corvos
Vertit in albentes glauco sine felle columbas;
Dum sceleratorum clementer crimina laxat,
Candida virtutum concedens dona sacrarum.
Quem Pater ingeminans alta bis clamat ab arce,
Tunc ruit in faciem prostrato poplite Paulus,
Stipatus tenebris, et clari luminis expers,
[Col. 0247C] Quamvis caecatus sentiret damna pupillae:
Ast tamen e coelo vidit fulgescere Solem,
Pectora qui semper lustrabit luce serena.
Hic erat egregius doctor mundique magister,
Barbara convertens doctrinis agmina sacris.
   Quadrupedis vituli Lucas formatus ad instar,
Lucida divino scripsit qui dogmata libro,
Septuaginta patrum scribens et nomina septem,
E quibus omnipotens regnorum gloria Christus
Gignitur, et nostrae sumpsit cunabula carnis.
Quem sacra virgineis ornabant serta coronis,
Quatuor et decies cum septem degeret annos,
Progeniem domini narrans ab origine prima,
Dum chaos abstrusum et torpens confusio rerum
[Col. 0247D] Tetrica terrificis texisset saecla latebris.
Thesaurosque poli reseraret clave paternos,
Donec quadrati praepollens conditor orbis,
Florida sub nimbis formasset saecla supernis.
Hic medicus dudum sanabat vulnera carnis,
Putrida fibrarum procurans ulcera fotu.
Uberius deinceps animarum crimina sontum,
Et scelerum facinus, quae mentis vulnera patrant,
Discipulus Pauli, Scripturae dogmati dempsit.
Denique post mortem sacratis ossibus ornat
Sedem Augustorum, qua nunc monarchia mundi
Post Romae imperium sub coeli culmine regnat.
   Roma sacerdotem Clementem tempore prisco
Edidit, et merito cui dat clementia nomen;
Quem Deus aethrali ditavit gratia gratis,
[Col. 0248A] Dum se virgineo servaret munere mundum
Hoc genuit pignus coelestis semine verbi:
Et baptizandi tribuit cunabula sacra,
Petrus apostolicae qui culmen praesidet aedis.
Nam sacrum jugiter doctorem dogma docentem,
Atque superna Dei crebro praecepta serentem
Discipulus fidis devotus passibus aequat,
Contigit idcirco longaevos forte parentes,
Et proprios pariter germanos visere fratres,
Quos Petrus Christi clarus piscator in orbe
Retibus angelicis raptos ex aequore mundi
Secum felices ad coeli sidera vexit.
   Tempore quo clarus fulsit regnator in orbe
Cui Constantinus censebant saecula nomen,
Sylvester Roma degebat praesul in urbe
[Col. 0248B] Sanctus apostolicae qui rexit culmina sedis.
Plurimaque hic fecit virtutum signa sacerdos,
Quae modo per mundum chartis inserta leguntur.
Denique squamigerum vinxit virtute draconem
Fortia ferratis constringens vincla catenis,
Qui prius e crypta funesto flamine spirans,
Romani regni vexabat jure catervas,
Dum contempserunt Christo famularier uni,
Natricis horrendi cultum praestare putantes:
Sed cum strinxisset belvam collaribus arctis,
Morbida pestiferi compescens flabra draconis,
Civibus exoritur mox exsultatio laetis,
Bestia delituit quae pridem saevire solebat.
Idcirco statim baptismi gratia fulgens
Coelitus illuxit Romanis arcibus ut sol.
   [Col. 0248C] Hic Constantini curavit lurida membra,
Horrida leprosis explodens ulcera squamis,
Dum regnatorem Christi sub gurgite tinxit.
Quapropter Roma fregit delubra sacelli,
Prisca nefandorum contemnens fana deorum,
Et potiora rudis sectatur culmina templi,
Qua Salvatoris signata cruore coruscant,
Perpetuosque Dei produnt per saecla triumphos;
Sic mundum propriis ornabat moribus amplum,
Dum regem Romae correxit dogmate Christi
Porro conflictum gessit didascalus idem
Contra bis senos certantes arte magistros,
Qui pignus mundi fallaci voce negabant,
Dum Mediatoris spernebant dona vocantis,
[Col. 0248D] Lucida perpetuae qui pandit limina vitae.
Quapropter cunctos, fretus coelestibus armis,
Vicerat extemplo voti certamine compos,
Ac velut adversus frendentes ore molossos,
Frustra qui superas implent latratibus auras,
Ferrea Scripturae direxit spicula miles;
Dum consternati mox omnes terga dederunt,
Excepto Zambri, qui tunc, necromantia fretus,
Ignarum populum scrophesa fraude fefellit,
Dum magus in taurum pellax sine voce susurrat,
Corruit in terram quadrupes spiracula linquens,
Vastus dum vulgi clamor ferit aethera nimbi.
Sed tamen intrepidus Dominum Sylvester adorat,
Ut plebs quam Christus pretiosi sanguinis ostro
Reddidit immunem, sublata fraude maligni,
[Col. 0249A] Tetro haud fallatur falsi phantasmate Zambri
Mox igitur tauri prostratum morte cadaver
Suscitat exsertis absolvens vincula nodis,
Et mitem armento fecit succedere taurum.
Tum populi passim clamabant voce Tonantem,
Laudantes Dominum coeperunt dicere grates.
Hic fuit, ut fertur, comes integritatis adeptus,
Donec supremam claudebat tempore vitam.
   Rex Constantinus quondam praesagia certa,
Atque futurarum rimatur somnia rerum,
Culcita dum plumis Augusti sterneret artus,
Cernens matronae rugosae forte figuram
Vidit in extasi deformem fronte vetusta,
Cernua quae graditur tremulis agitata lacertis.
Insuper hanc mortis jam sors multaret acerba,
[Col. 0249B] Imperat illustris regem sermone sacerdos
Sylvester Constantinum decrepita membra
Suscitet ut vetulae rursus cum sospite vita.
Tunc regis precibus surrexit bella puella,
Quam prius effigies turpabat torva senectae.
Et licet ante situm torperet morte cadaver,
Fit tamen extemplo formosa puerpera vultu:
Quam rex contemplatur ovans, cum stemmate comit,
Tempora praecingens auro flavente coronat,
Et peplo chlamydis nec non cycladibus ornat,
Ut regina gerat rubicunda crepundia collo.
Talis erat species formosae virginis alma.
Tunc Helena docens regem sermone futura,
Sic ait Augusto, depromens omnia somni:
[Col. 0249C] Haec tua semper erit, nam lethi calce carebit,
Ultima ni diris conflagrent saecula flammis.
Cumque toro foret Augustus perterritus alto,
Pallidus evigilat somni formidine captus.
Conglobat in coetum disertos arte sophistas,
Gymnica qui jactant ventoso dogmata fatu;
Quos rogat ut rerum sibi fata latentia solvant,
Quae dudum in stratis signant arcana futura.
Sed cum forte nihil stolido sermone referrent
Plurima sed falsis finxissent frivola verbis,
Tunc rex frugales jejunans castigat artus,
Atque dies septem declinat fercula pompae,
A Christo Domino poscens oracula pandi.
Nox ruit, et tetro mundum velamine vallat,
[Col. 0249D] Nec non et furvis terram complectitur alis,
Dum sopor in strato regales occupat artus.
Cui Sylvester ait, pandens mysteria rerum:
Femina, quam torva crevisti luce vetustam,
Quae tibi horrebat multum squalente senecta,
Urbs est quam vulgo Byzanti nomine dicunt;
Constantinopolis post haec vocitetur in aevum,
Nomine nempe tuo gestat per saecla triumphos.
In qua murorum praecelsa cacumina quondam,
Nunc prostrata solo veterascunt arce ruenti,
Moenia marcescunt, et propugnacula nutant,
Quae quassat caries, et frangit fessa vetustas.
Sed te conservare mea praecepta jubebo.
Cornipedis spina vectus per squalida rura,
Cuspide vexilli scrobem sulcare memento,
[Col. 0250A] Labara sic equitans per terram trudito dextra,
Quatuor infindens directo tramite sulcos,
Per quos, erectis castrorum turribus altis,
Moenia murorum restaures imbrice rubra,
In qua regnabit proles, prolesque nepotum,
Sicut regnabat patrum numerosa propago,
Quorum progenies et avi glomerantur avorum.
   Jam fuit Hesperiae famosus laude sacerdos
Ambrosius, Christi complens praecepta benigni,
Spiritus et castae servavit foedera carnis,
Qui nomen gerit Ambrosiae de nectare ductum.
Hic tener in cunis quondam dum parvulus esset,
Magna futurarum gessit spectacula rerum;
Namque examen apum numerosis forte catervis
Contexit faciem pueri, mirabile fatu;
[Col. 0250B] Quae licet horrenda stiparent labra cohorte,
Non tamen infantis sensit discrimina corpus.
Sic crebris vicibus replebant ora jacentis,
Atque catervatim rursum remeare studebant.
Post haec aetherios repetentes agmine nimbos,
Visibus humanis certant abscedere porro.
Haec pater Ambrosii stupuit miracula cernens,
A quo sortitur nomen sic inclyta proles.
Hoc nempe examen quo sancti labra redundant,
Dulcia mulsorum portendit verba favorum,
E quibus affatim dulcescunt pectora plebis.
Lucida digessit venerandus opuscula doctor,
Cum ratione pia pandens ab origine prima,
Qualiter hunc mundum summi prudentia Patris
Tempora praesentem tunc per bis terna dierum
[Col. 0250C] Fecerit aeterno disponens saecula nutu.
Haec, inquam, docuit crebro sermone sacerdos,
Plures perducens ad coeli regna phalanges.
   Garrula Martini nunc prodat littera laudem,
Quam celebrat totus quadrato cardine mundus.
Hunc Pater omnipotens nondum baptismate lotum
Nec balsamorum sacris chrismatibus unctum,
Tempora nocturno coelesti laude beavit,
Dum stipem mancis et peplum ferret egenis,
Christo devotus cum jam catechumenus esset.
Quis vero studeat, diserto famine fretus,
Omnia virtutum chartis describere signa,
Quanta Deus dederit devoto dona clienti?
Saepe salutifero correxit dogmate pagos,
Ut ritus vellent magis exstirpare nefandos,
[Col. 0250D] Atque creatorem regnantem credere Christum.
Nam paganorum destruxit fana profana,
Jure tyrannorum sternens delubra reorum:
Et mox antiqui confracta fraude sacelli
Fabricat Altithrono venerandus templa sacerdos.
Sic quoque famosam frondenti stipite pinum,
Qua proceres stolidi tunc thurificare solebant,
Heu scelus! in verubus torrentes exta bidentum.
Diruit, ut populum non fallat cultibus error.
Surgere ter fecit defuncta cadavera letho,
Tetrica terrentis disrumpens tartara mortis,
Nec non aegrotis impendens munia vitae.
Lurida debilium fomentat membra virorum.
Quamlibet expertus non esset vulnera ferri
[Col. 0251A] Unquam, nec rubro roraret sanguine martyr,
Aut etiam diris arsisset torribus ignis;
Attamen illustrem meruit confessio palmam,
Dum mens parta fuit mortis discrimina ferre.
Hic praesul jugiter permansit virgo perennis
Donec aetheriam miles migraret in aulam,
Angelicis vectus coeli ad convexa catervis.
   Temporibus priscis venerandos Graecia patres
Edidit, ex quorum numero celeberrimus exstat
Gregorius felix, fama super aethera notus,
Quem Deus edocuit mundum servare pudorem
Corporis, et castae conjungere foedera mentis.
Tempore nam quodam geminas per somnia cernens
Virgineo vidit fulgentes flore puellas,
Quas ille aspiciens torvis obtutibus horret,
[Col. 0251B] Femineos quoniam non gestit cernere vultus.
Tum sanctum placidis compellant vocibus ambae:
Ne graviter juvenis devotas sperne puellas,
Neuque indignatus vultum contemne sororum,
Dum tibi perpetuo fratris copulamur amore.
Nam nobis mundum tribuisti in corde sacellum,
Quo jucundantes semper lactabimur ambae.
Frater, amicitia nunquam fraudabere nostra:
Altera virginitas fecundo flore vocatur;
Altera gestabit solers sapientia nomen.
Et sumus angelicis missae de sedibus isthuc,
Ut tecum maneant nostrae consortia vitae.
   Basilius quondam doctorum maximus auctor
Condidit egregiam divino dogmate legem:
A qua processit libratae normula vitae,
[Col. 0251C] Vergere quae nullum laxat sub pondere saevo,
Trutinat electos, sed justa lance libelli,
Alternis vicibus [Bodl., Vocibus alt.] reddens oracula sanctis,
Qualiter ornetur verax concordia fratrum,
Et justae jugiter fulgescant foedera mentis.
Nec non diserto digessit famine librum,
Prima creatarum pandentem semina rerum,
Qualiter aeternus plasmaret saecula rector,
Quoque potentatu quadratum conderet orbem,
Materiam mundi discernens ordine recto,
Aurea devexi dum format sidera coeli.
Hinc nobis oritur mundi nascentis origo,
Cuderet ut summus rerum molimina princeps,
[Col. 0251D] Hinc se virgineum prodit servasse pudorem,
Taliter affirmans perfecto famine praesul:
»Feminea praeceps cognovi corpora nunquam,
Nec tetigi penitus muliebres turpiter artus;
Non tamen immunis vocitabor nomine virgo.«
   Edidit insignes tellus Memphitica patres,
Lucida perpetuae mercantes munera vitae.
E quorum numero pollebat sorte beata
Nomine famoso felix Antonius auctor,
Summa supernorum conquirens regna polorum.
Hic primus docuit cultores ordine [Bold., accola] sanctos
Squalida per saltus peterent ut rura locorum,
In quis contemplativos decerpere fructus
Possent, et jugiter Domino famularier alto.
[Col. 0252A] Hic, inquam, monuit coelorum regna merentes,
Spernere delicias, et mundi linquere gazas,
Ardua sectari, nec non devexa cavere.
Dum calles gemini dispari tramite tendunt,
Unus in aetherios per coeli culmina campos,
Alter sic Erebum lustrat sine fine profundum.
Cujus clarificam qui malunt noscere vitam,
Qualibus in mundo signis effulserit almus,
Quoque modo spurcas curarit corpore clades,
Dira salutifero restaurans ulcera fotu,
Qualiter ut medicus populorum pestibus obstans
Morbida sanatis renovaret viscera fibris,
Non pigeat prorsus seriem spectasse libelli,
In quo scribuntur virtutes illius amplae.
   Haud secus et Paulus signis super aethera notus,
[Col. 0252B] Omnibus et regnis quae lustrant lumina Phoebi,
Per deserta fuit quo non praestantior alter,
Tendit ad aeterna felix habitacula miles.
Hunc gener infidus strophoso fallere gestu
Maluit insontem, disrumpens foedera pacis:
Idcirco fugiens quaerit sub rupe latebras,
Donec tortoris saevi tormenta fatiscant,
Et rursus placido laetetur tempore mundus.
Quem nutrit in crypta palmeti dactylus arcta,
Et fruitur foliis pro aprico tegmine pepli.
Nam sitis ardorem demebat gurgite fontis.
Quem mox, ut genuit, telluris glarea glaucum
Rursus in obliquum la tices effuderat antrum,
Aliger tam praeceps gracili nutrimine farris
Paverat in specu palmae sub frondibus altis;
[Col. 0252C] Cui famulabantur spreta feritate leones,
Atque lupi rabidos jussit mitescere rictus.
Vixerat in terris, coelesti munere fretus,
Undecies denos, et tres feliciter annos,
Tunc demum, aethereis stipatus jure catervis,
Ivit ad aeterni castus consortia regni,
Percepturus in excelso nova gaudia victor.
   Nec non, eximia virtutum gratia fretus,
Plurima patravit deserto signa stupenda
Hilarion felix famoso nomine dictus,
Quem praesens crebro mundus rumore celebrat.
Dum cupidus gestit normam aequiparare magistri,
Et simulare sui jam perpendicula patris.
Hic stricta corpus frenabat lege petulcum
[Col. 0252D] Torrida lascivae demens incendia carnis.
Quique titillantes sprevit primordia luxus,
Prima juventutis calcans ludicra severe
Claruit Aegypto, quod strictum carmine pando.
Nam gipsum, miseros quod dudum faucibus atris
Sorbuit indigenas, flammis combussit enorme,
Dum rogus ingenti lignorum fomite flagrans
Reptantem in prunas consumpsit torre chelydrum.
Denique cum pelagi montanis fluctibus olim
Aequora per vitreos bullirent turgida campos,
Priscaque turgescens non nosset littora pontus,
Caerula fluctivagis sed regnant molibus alta,
Dum proprias spernunt spumosis fluctibus oras,
Tunc omnes pariter glomerantes agmine denso,
Contra flustra senem sistebant turgida sanctum,
[Col. 0253A] Et fidum tremuli patronum rite rogabant,
Auxilium miseris ut ferret civibus ultro.
Ille crucis pingens pariter signacula sulcat,
Horridus in cumulum salsarum fluxus aquarum
Concrevit porro surgens ad sidera coeli,
Mox furibunda maris compressit caerula saevi.
Sic miles Christi frenabat marmora ponti,
Ut merito sancti non unquam fama fatiscat.
   Sic quoque in Aegypto fertur vexisse Joannes,
Accola deserti, vitam sine crimine ducens.
Qui strictis proprium nodabat nexibus aevum,
Carnea lascivae vincens ergastula mentis,
Conservans geminum justo moderamine pondus,
Dum divina docet duplam sententia vitam,
Quam rector debet justa discernere lance,
[Col. 0253B] Atque gubernandum carnis cognoscere motum.
Hunc famosa rudem replebat gratia vatem,
Ut posset clausas rerum reserare latebras,
Clancula virginea pandens mysteria clave.
Tempore nam quodam per somnum femina sensit
Munere virtutum quam pleno praeditus esset,
Scilicet optatam dum sumpsit carne medelam,
Quamlibet ante gemens gestaret corde querelam.
   Imperium mundo florens cum Roma teneret,
Atque gubernaret regnorum sceptra per orbem,
Temporibus faustus Benedictus claruit isdem,
Quem Deus Ausoniae clemens indulserat auctor,
Ut populum Domini vadentem tramite recto
Ferret ad aeterni ductor vestigia regni:
[Col. 0253C] Quem prius abstrusus saevis anfractibus error
Traxit ad inferni torrentis tartara nigra.
Saepe tyrannorum contrivit templa priorum,
Qui Dominum lucis tenebroso corde negabant.
Mox ibi defigens victricia signa salutis,
Sic miles Christi devicto hoste triumphat,
Basilicam Domino restaurans aede renata.
Quis modus, aut numerus, vel certe calculus index
Explanare valet virtutes illius amplas,
Quae modulum et numerum excedunt pro mole gestorum.
Namque cadaveribus reddebat lumina functis,
Quae gelidae mortis per vim fortuna necarat.
Auditu surdos et claudos gressibus ornat.
Aegrotos vegetat membrorum viribus augens.
[Col. 0253D] Daemonis arma fugans, nec non et spicula frangens,
Hostibus explosis restaurat saucia corda.
Nam capisterium rimarum fragmine ruptum
Innovat, ut nutrix lacrymarum flumina fudit.
Pestiferum calicem, qui mortis pocula cinxit,
Porrecta rupit dextra per signa salutis.
Sic etiam chalybem prolapsum gurgite Gothi
Ad proprios iterum jussit remeare lacertos.
Primo qui statuit nostrae certamina vitae,
Qualiter optatam teneant coenobia normam,
Quoque modo properet directo tramite sanctus,
Ad supera scandens coelorum culmina cultor;
Cujus praeclarum pandens ab origine vitam
Graegorius praesul chartis descripserat olim,
Donec aethralem felix migraret in arcem.
[Col. 0254A] Hujus alumnorum numero glomeramus ovantes,
Quos gerit in gremio fecunda Britannia cives,
A quo jam nobis baptismi gratia fluxit,
Atque magistrorum veneranda caterva cucurrit.
   Quid memorem geminos germano foedere fratres,
Reddentes animas astris, et corpora terris.
Purpureo passum venerantes sanguine Christum,
Martyres effecti rubuerunt carne cruenta;
Quique vicem reddunt Domino, ut Psalmista canebat:
Ecce salutarem calicem per pocula mortis
Accipiunt pariter pergentes tramite Christi;
Quos simul invenit sanctus monstrante beato
Ambrosius Paulo pulsantes carne sepulta,
Saxea quadratis quos condit tumbula fossis.
[Col. 0254B] Hos pia virginitas comebat flore superno
Angelicis semper quae constat chara catervis;
Unus Gervasius, nec non Protasius alter,
Imperio veterum sortita vocabula gestant.
   Praesul erat quondam Narcissus forte vocatus,
Virtutum meritis redolens, ut nomine florens,
Quem simul ornabat pollescens munere duplo
Pontificatus apex cum virginitatis honore,
Claruit idcirco celebri rumore per orbem,
Dum vitae meritis fulcitur dogma loquelae.
Nam fontis latices oleo pinguescere fecit,
Et liquida crassis mutavit flumina guttis;
Denique dum tempus festis paschalibus aptum
Annua Christicolis renovaret vota per orbem,
Quod solet uberius Christi celebrare triumphos
[Col. 0254C] Caetera quam celebrent anni solemnia festa,
Tunc oleum in vacua defecit lampade vitri,
Et lychnus fumans furvis obtorpuit umbris,
Pendula cum nulla flammaret luce lucerna.
Mox fontana jubet Narcissus flumina lymphae,
Fidens in Dominum, sacros haurire ministros.
Et complere cavum cum glauco gurgite vitrum.
Funditur interea per cunctas unda lucernas,
Sic exorcizans lychnos benedixit aquosos.
Jamque latex lucens flammas pascebat edaces,
Papirus in medio radiabat lumine centro,
Clarius et multo quam fomes pinguis olivi,
Aut certe in vitro splendescens arvina scrofae.
Mox vulgi cuneus cernens miracula rerum,
[Col. 0254D] In commune Deo grates laudesque frequentat.
Non tulit hanc faustam grassator crescere famam,
Qui genus humanum strophis elidere [Bodl., eludere] certat.
Concilium glomerat [Bodl. glomerant] cum trino teste nefandum,
Qui scelus horrendum concinnant [Bodl., conciat] crimine falso,
Praesulis ut famam serpentis dente lacessant,
Atque venenata sanctum cum fraude sugillent,
E quorum numero procedens primitus unus,
Quamvis juraret, pellaci fraude fefellit:
Ignibus sic atris, et flammis fomite farsis
Conflagrem penitus, si fatu frivola fingam.
Alter subsequitur, strophosam ferre querelam;
[Col. 0255A] Taliter ad turmas infit cum voce procaci:
Sic mea non pereant regali corpora morbo,
Quod veros promit jurans sententia fatus.
Tertius ast testis profert e pectore questus,
Et juramenti nodosis vincla catenis
Nititur imprudens verbis constringere falsis:
Sic mea non tenebris nigrescant lumina furvis,
Glaucoma nec penitus lippos suffundat ocellos
Assertor verax si fingam famina falsa.
Propterea exsilium voluit perferre sacerdos
Invidiae maculam fugiens declinat iniquam.
Sic pater in saltu fertur vixisse remotus
Contemplativos carpens sub monte maniplos,
Dum solus soli Christo famularier optat,
Lubrica fallentis conculcans gaudia saecli.
[Col. 0255B] Mox igitur punit praefatos ultio testes,
Qui sacramentis concinnant frivola falsis,
Et temerare student insontem crimine vatem.
En, lare torrenti testis conflagrat iniquus,
Primus qui labris contorsit tela nefandis,
Praesulis ut vitam fuscarent verba maligna.
Culmina celsa crepant ignitis usta favillis,
Atque propinquorum turmas combusserat ardor.
Sic quoque crudescens multabat poma secundum,
Morbo regali plectendo lurida membra,
Donec putrescens prodiret pectore flatus.
Tertius orbatus geminis sub fronte fenestris,
Limpida dum tenebris clauduntur lumina tetris.
Hic ergo aspexit tremulus tormenta priorum,
Qualiter Altithronus pellaces plecteret astus,
[Col. 0255C] Horrendi sceleris scenam patefecit opacam.
Machina detegitur caecis frustrataque stellis:
Et reus in tantum lacrymarum flumina fudit,
Irrigat et salsis oculorum fontibus ora,
Donec ocellorum caruissent luce pupillae.
Sic vindicta reos plectebat trina Tonantis,
Usque fugam vitae cum mors bacchatur acerba.
Arbiter aeternus dum sontum crimina punit,
Alma sacerdotis pandit praeconia casti.
   Nec minus interea stupuit Memphitica tellus
Rumores patrum sub coeli culmine claros,
E quis ortus erat felix Athanasius olim,
Cujus Alexander sanctissimus exstitit altor.
A quo victus erat torvum qui schisma docebat
Arrius infaustus, ventris dum viscera foeda
[Col. 0255D] Turpiter egessit ruptis extalibus ani,
Quae cava per cryptas complebant antra latrinae.
Sanctus Alexander, missae solemnibus actis,
Cum celebrarentur sacrae libamina mensae,
Aspicit infantum ponti per littora turmas,
Mystica dona Dei ludo simulare stupendo.
Vidit nempe procul quod sic Athanasius illos
Tingeret infantes baptismi gurgite mersos,
Ceu foret antistes sacrato more dicatus.
Talia signa sacrum portendunt esse futurum,
Prospera quod rerum liquido fortuna declarat.
Hoc gestum ludis apicum sed seria firmant,
Almus Alexander cum vitam funere clausit.
Post haec successit florens Athanasius aevo:
[Col. 0256A] Qui gregis excubias ut pastor ovile tuetur
Contra belvarum fraudes rictusque luporum,
Qui lustrare solent mandras, et septa bidentum.
Hic ergo praesul stolidorum dogmata demens,
Saevos schismaticos et melle pericula perfert.
Quem iidem schismatici, spissa fallente caterva,
Infamare student, fingentes frivola falsa,
Dum regi monstrant evulsum carne lacertum,
Et loculo gestant vulgi ad spectacula truncum,
Quod magico stolidi dicunt phantasmate gestum,
Turpiter Arsenium sic fantes corpore mancum,
Qui dudum exstiterat librorum tramite lector.
Tum jubet Augustus vatem Constantius almum
Protinus arceri [Bodl., arciri] porro de finibus isthinc.
[Col. 0256B] Sed secus evenit, quam machina straba putabat,
Praefatus lector dum fraudem prodidit atram.
   Tunc pius antistes, detecta fraude maligna [Bodl., maligni]:
En, inquit, sanam lectoris cernite dextram,
Necnon nervosam cuncti spectate sinistram.
Tum novus insonti crebrescit laude triumphus,
Quando sacerdotem noscunt sine crimine sanctum.
Aemulus obstupuit, fraudis dum patescit.
Buxeus o quantos obtexit pallor inertes,
Seu certe quosdam rubrae confusio frontis.
Sic rea, suffragante Deo, commenta fatiscunt.
Sed contrita rotis extollit vipera caephal
Et rursus ructat tetrum de fauce venenum.
Namque alia sanctum nituntur fallere fraude.
[Col. 0256C] Femina nempe procax strophis instructa nefandis,
Insimulare studet stuprorum crimine vatem.
Sed dicto citius verborum spicula peltis
Presbyter obtundit, moecham molimine vincens,
Quam probrosa manus strictim tollentis obuncat.
Sed tamen antistes, Christi testudine fretus,
Aemula saevorum vitat figmenta virorum,
Delituit senis annorum cursibus, extra
Cisternae latebram descendens usque profundam,
Quae lymphis vacua praestabat tecta tigilli:
Qua latuisse ferunt lustris volventibus ipsum,
Cerneret ut nusquam radiantem lumine Phoebum.
Justitiae vero solem septemplicis aethrae,
Quem sacra per biblos descripsit littera lautos,
Pectoris intuitu desistit cernere nunquam.
   [Col. 0256D] Garrula nunc Babylae depromat chartula palmam,
Plurima pontificis pandens praeconia clari,
Qui gregis excubias et caulas vallare bidentum
Imbutus fuerat conscripto dogmate bibli
Dirorum contra morsus rictusque luporum.
Princeps imperium qui Romae nexerat amplum,
Imo triquadrum discreto limite mundum,
Non cunctante gradu cum sanctae limina valvae
Vellet adire ferox, stropha stimulante malignum,
Tum pius Augustum castigans voce superbum
Increpat antistes, contempto stemmate regis,
Fatu defendens sacri vestibula templi.
Praecipit audacter maculatum caede cruenta
Absidam ecclesiae pullis non tangere palmis.
[Col. 0257A] Ducitur angustam quapropter praesul ad aulam,
Ut vice verborum strabo cum rege loquatur:
Impius extemplo venerandum cogere poenis
Christicolam coepit constrictum nexibus arctis,
Ut supplex veterum oraret figmenta deorum,
Delubris [Bodl., Delubri] statuis libans holocausta litaret;
Quod flamen felix ut spurca venena recusat,
Nec blandimentis inclinat colla sacelli.
Tum tres infantes germano foedere functos,
Quos pius imbuerat Scripturae dogmate praesul,
Imperat Augustus lentis vexare flagellis,
Quatenus inflictis nutarent pectora flagris,
Quae prius obstiterant regi parere nefando.
Sed tamen infantum non cedunt corpora poenis,
[Col. 0257B] Quin magis horrendas vincunt praecordia virgas,
Quamvis sanguineos fudissent verbera rivos,
Crudaque per teneras rorarent vulnera pulpas.
Tunc demum capital perpessus forte sacerdos,
Aethera glauca petit devecta morte triumphans,
Nec non in vestes sursum migrante magistro,
Hoc est ephoebi, quos rubris serta rosetis
Ornabant, pariter coelorum culmen ovantes,
Angelicis juncti penetrabant coetibus altum.
   Quis valet urbanus laudes sermone polito
Fari sanctorum sub coeli culmine claras,
Qua croceos Titan radios diffundit in orbem,
Dum lustrat latum reflexo tramite mundum.
Sed tamen egregios depromens garrula scabro
Incipiet celebrare viros nunc pagina versu
[Col. 0257C] Quos materna simul matrix enixa gemellos
Edidit in mundo sortitos nomina dupla.
Quorum alter Cosmas, Damianus dicitur alter.
Imbuit hos pariter saecli doctrina medelam,
Nec non divina praestavit gratia gratis.
Ut possent fibris putres explodere pestes,
Atque salutiferam morbis impendere curam,
Artibus horrendas pellentes corpore clades.
Mutos, et mancos, claudos, surdosque repertos,
Luscos, et strabos, qui torta luce fruuntur,
Blaesos, ac balbos, qui saevis verba loquelis
Fantes corrumpunt, et quidquid debile fertur,
Coelitus instaurant, Christo donante, salutem.
   Sicque luem carnis trudunt medicamine spureae.
Nec tamen eximio virtutum munere dites,
[Col. 0257D] Auri fallentis gestant marsupia farsa;
Sed loculos nummi calcant, ut tetra venena,
Omnia donantes gratis pro stipe superna.
Princeps interea mundi, qui sceptra regebat,
Martyres edictis multat crudelibus atrox.
Tum geminos pelagi praedictos gurgite fratres
Merserat in pontum fretos virtute Tonantis:
Algida sed vitreis mitescunt aequora flustris
Dum dicto citius sanctos ad littora vectant.
Sic compressa salis sacra virtute potestas,
Turgida fluctivagis sopivit caerula campis,
Dextera dum patris portum patefecit in undis.
Impius idcirco cernens vexilla tropaei,
Altera gorgoneis molitur damna venenis,
[Col. 0258A] Nam truculenta ferox flammarum pabula torret,
Et sacramentorum fornacem fomite farcit,
In quam flagrantem sacros detrudere jussit,
Ut rogus insontes prunarum torre cremaret
Artus, quos dudum turgescens gurgite pontus
Mergere non quibat lympharum fluctibus atris.
Sic facula flammae fornacis fomite friget,
Ut miles Christi, neglecto turbine flammae,
Redderet ingentes pro vita sospite grates.
Ceu salamandra focos solet insultare pyrarum,
Quamvis congeries glomeretur forte rogorum.
Tunc crucis in patulum coguntur scandere robur,
Atque pharetrarum densas sufferre sagittas.
Mox sator aeternus, qui sanctos jure triumphat,
Spicula tortorum confregit dira reorum.
[Col. 0258B] Exin martyrii sumpserunt serta cruenta,
Ad convexa poli migrantes culmina celsi.
   Nec meminisse moror praeconia clara Chrysanti,
Quem merito mundus famosa luade frequentat.
Hunc igitur genitor florentem tempore proto
Tradidit investem rhetorum forte magistris,
Ut puer indolis librorum disceret artes,
Quas mundana colit stolido sapientia sensu.
Qui fuit, ut fertur, donatus mente sagaci,
Ardens ingenio, et prudenti pectore puber.
Post haec illustris dum sacra volumina lector
Auribus hausisset coelesti grammate scripta,
Protinus antiquae contemnens dogmata sectae,
Falsa vetustarum calcavit frivola legum,
Et dicto citius, nactus rudimenta fidei,
[Col. 0258C] Flagitium sceleris baptismi didicit unda:
Mox publice Christum paganis praedicat ultro,
Dira superbarum spernens tormenta minarum.
Tum genitor sobolem, naturae jura resolvens,
Truserat in tenebras conclusi carceris atras,
Magnopere metuens fisci decreta nefandi,
Insuper et capital tremulus formidat acerbum.
Sed cum mens juvenis ferret tormenta libenter
Mox aliam genitor concinnans machina scenam,
Lubrica mundanis admovit gaudia pompis,
Serica purpureis praebens velamina peplis,
Quae moritura facit fetoso viscere bombix,
Induit egregium pretiosa veste nitentem.
Tum jussu patris convivia larga puellae,
Deliciasque ferunt, epulas luxusque culinae,
[Col. 0258D] Vestibus ornatae variis, et fronte venusta,
Talibus ut pompis miles mollesceret audax,
Ferrea quis crebro cedunt praecordia virum;
Sed tamen, armatus Christi testudine, tiro,
Oscula virgineis despexit lubrica labris,
Nec penetrare sinit stuprorum spicula pectus;
Sed procul excussit jaculatas fraude sagittas.
Non, sicut cecinit sponsali carmine vates,
Mollia tunc roseis haerescunt labra labellis,
Dulcia sed Christi lentescunt labra labellis.
Venit ad extremum virgo certamen adulta,
Daria vestalis formosa fronte rubescens,
Aurea cum glaucis quam comit lunula gemmis.
Nititur haec juvenem Veneris constringere nexu,
[Col. 0259A] Quatenus ad thalami flectat connubia mentem.
Haec phalerata fuit facundis freta loquelis.
Denique diserti stupuerunt forte magistri,
Virginis ingenium biblorum famine cultum [Par., fultum].
Nempe tenax scripti fuerat, veloxque legendi
Sed secus evenit fortunae casus opacae:
Dum pius opposuit fatis contraria fata.
Daria quae dudum servabat numina Vestae,
Credidit Altithronum coeli qui sceptra gubernat,
Facundis virgo verbis conversa Chrysanti.
Tunc simulata tori fingunt consortia fatu,
Moribus et castis vivunt concorditer ambo,
Ut spurcum penitus vitarent pectore naevum,
Et maculam Veneris pullam cum corde fugissent.
[Col. 0259B] Post haec baptismi sacratis tinguitur undis,
Quatenus exuvias spoliaret mente vetustas,
Et nova de liquido sumatur gurgite lodix.
Tum virgo veterum sprevit documenta librorum,
Et sequitur Christi quadratis dogmata biblis.
Quis poterit vulgi tantas numerare catervas,
Quantas exemplis coegerunt credere Christo?
Traditur idcirco poenis torquendus acerbis,
Septuaginta viri quem denso milite servant,
Herculis in fano, ni forsan thura litaret.
Tunc miles coepit dirus vexare negantem
Athletam Domini, fretum virtute superna,
Udis et crudis nervorum nexibus angens,
Torrida flammantis laturum caumata solis.
Sed puncto citius laxantur lora lacertis,
[Col. 0259C] Omnipotente Deo restes solvente nefandos.
Et suras iterum cipporum vincula claudunt,
Cruraque cum rigidis nectebant turgida lignis:
Extemplo cippum findit regnator Olympi,
Quamvis hunc stolidi caecata mente ligarent.
Lotia tunc lictor crudelis spargere jussit,
Sacros humectans artus fetore putenti,
Qui liquor, ut dicunt, atrum phantasma fugabat,
Dum vernam Domini sperat necromantia fretum,
Sed putor ambrosiam fragrabat nectare suavem.
Exin tortores buculam deglobere birsa
Mandant, ut crudo stringantur tergore membra
Martyris, ardentem passuri lumine solem;
Torrida sed Titan compressit fulmina frendens,
Ut nulla insontis ferrent incendia membra.
[Col. 0259D] Tunc reciproca virum claudunt ergastula sacrum,
Arcta catenarum constringunt vincla lacertos,
Necnon et collum nectunt cum crure gemello.
Ecce repente pius nodatos arbiter artus
Eripit, et chalybis mox stricta ligamina rupit.
Porro cum sanctum nodoso vimine miles
Cederet infaustus, rubro qui sanguine gaudet,
Sed, mirum dictu, sceptrorum flagra beatus
Ictibus argutis martyr non sensit acerba;
Quin imo ut plumae mollescunt vimina sancto
Lenia, ceu viridis lentescit papyrus amne;
Claudius his signis compunctus credidit ultro,
Septuaginta viros convertens dogmate claro,
Fecit baptismi purgari gurgite mersos.
[Col. 0260A] Quapropter rubro perfusos sanguinis ostro,
Miles ad aetherium faustus perduxit Olympum,
Quos simul obstruxit felix spelunca sepultos,
Lucida perpetuae visuros praemia vitae.
His convexa poli merito lustrantibus alta,
Daria cum duro patitur tormenta Chrysanto;
Impiger ast ille, strictus molimine ferri,
Truditur in tenebras laturus carceris atras,
Lurida quo putridis fluxerunt stercora ripis [Par., cryptis],
Nectare sed fetor cedit, ceu luce latebrae.
Traditur interea sceleratis Daria scorti:
Prostibulum moechae penetrans sine crimine saevae,
Sed leo de claustris rugibundus mittitur arctis,
Virgineos artus tutos servare puellae,
[Col. 0260B] Si quisquam cuperet sanctum temerare pudorem,
Gestibus obscenis contrectans corpus honestum:
Arcam ceu quondam probrosus contigit Oza,
Protinus oppeteret confusus fronte petulcus,
Rictibus et rabidi corrosus dente leonis
Ultricem poenam sentiret morte ferina.
Tunc demum Augusti qui Romae regna gerebat,
Decreto rubras sumpserunt morte coronas,
Et simul in crypta pansant sablone sepulti,
Quos simul in vita vexavit poena cruenta,
Credimus ut faustis glomeratos jure catervis
De gremio tumuli, cum tellus sponte dehiscet,
Et genus humanum tumbis emerserit atris.
Suscitet ad requiem, mundum dum laxat habenis.
   Tempore transacto, sanctam gentilibus armis
[Col. 0260C] Ecclesiam Christi tempestas saeva cruentas,
Martyribus sacris mortis discrimina mille
Conglobat, insontes torquens sine crimine culpae,
Ut miles Christi stricto mucrone necaret
Impia tortorum cum ferret flagra malorum.
Hos inter, quidam Julianus nomine martyr,
Horrida sanguineis perfert certamina poenis.
Quem pater ad scholam, cum primo glisceret aevo,
Tradidit, ut tomis dialectica dogmata rerum,
Et simul rhetoricas biblorum disceret artes.
Mox igitur juvenis veterum documenta librorum,
Quamvis in tenero pulcher pubesceret aevo,
Limpida discipulus scripsit scholasticus astu,
Cumque pater sobolem vetulam vidisset adultam,
Nititur indocilem claris natalibus ortum
[Col. 0260D] Flectere cum precibus, thalamorum ut jura capessat,
Quatenus inde foret post successura nepotum
Progenies, mallet si ditem ducere sponsum.
Flagitat inducias septem sufferre dierum,
Quatenus hoc spatio pulsaret voce Tonantem,
Subnixis precibus rogitans oracula divi
Certius ut quiret Christi cognoscere nutum.
Denique transacto venerandus tempore puber,
Lecto sopitus cum somno membra dedisset.
Orama per noctem cernebat rite supernum,
Coelestes fatus sic felix auribus hausit:
Protinus e strato festinat surgere miles,
Ne metuas, juvenis, sortiri dote puellam,
Dulcia neu rigidus frangas decreta parentum.
[Col. 0261A] Sed tamen hanc sociam sanctam servare memento
Quae tibi cum mero copulatur corpore virgo,
Namque pudicitiae comes indefessa manebit.
Multa mihi populi servibunt millia possim,
Quae vestris credunt coelorum sceptra loquelis.
Interea juvenis patris praecepta facessit,
Et simulata tori spondens connubia matri,
Accipit ornatam gemmis auroque puellam.
Attamen Altithronus quadrati conditor orbis
Pacta tutatur sponsum cum virgine castum,
Propria fuscarent ut nunquam crimine membra,
Luxuriam carnis frenantes ilibus almis,
Praesertim pia cum Christus praecordia pungens,
Per somnum moneat castum servare pudorem;
Nam bibli seriem, quam rex direxit Olympi,
[Col. 0261B] In thalamo cernunt, aurato grammate scriptam,
In qua virginitas servari sancta jubetur.
Exin vernarum fundant coenobia Christi,
Normam justitiae qui servant tramite scripto.
Virginibus quoque condunt gurgustia cellae,
Quas licet inferior sexus discriminet ordo,
Non tamen inferior virtutum cardo sequestrat;
In quis nempe decem monacharum millia florent,
Cantibus assiduis, et psalmi carmine crebro.
Sic famulabantur jugiter, noctesque, diesque,
Viribus infractis pulsantes atria coeli
Astriferi precibus dum lustrant limen Olympi.
Interea veteris ructantur fauce draconis
Atra venena, sacras Christi torquentia turmas ·
Tum miles Christi nodoso fuste flagella
[Col. 0261C] Sustinet immerito constrictus nexibus arctis.
Flagraque cum crepitu praesultant caede cruenta,
Donec purpureo rorarent sanguine rivi.
Sic sequitur Dominum devota mente minister,
Ad superas arces angusto tramite tendens,
Ut prius angusto tendebat calle magister,
Sanguine purpureo demens peccamina mundi,
Dum pius in patulum dignatur scandere lignum.
Tum luscus tortor sensit detrimenta pupillae,
Martyris afflictus flagris, et stipitis ictu.
Mox monophthalmi restaurat lumina martyr,
Quamvis pontifices fani ludibria passi
Reddere non possent evulsam stipite lucem
Insuper excelsum forti compage sacellum
[Col. 0261D] Quinquaginta simul stabant simulacra metallis.
Diruit ad fundum sternens molimina prisca.
Non Mars vulnificus, qui belli semina spargit,
Rancida gorgoneis inspirans corda venenis,
Delubri statuis potuit succurrere parmis;
Nec Venus, aut Veneris prodest spurcissima protes.
Aurea sternuntur fundo simulacra Minervae,
Quamque Deam stolidi dixerunt arte potentem;
Nec Bacchus valuit, cui frondent palmite vites,
Ut referunt falso veterum figmenta librorum,
Numine nutantes fani fulcire columnas.
Sed titubant templi tremebundis marmora crustis,
Et ruit in praeceps lessellis fabrica fractis.
Neptunus fama dictus regnator aquarum,
Qui regit imperium ponti turgentibus undis,
[Col. 0262A] Falsas effigies, quas glauco marmore scalpunt,
Aurea seu fulva quas ornant petala fronte,
Haud valuit veterum tunc sustentare deorum.
Alcides fertur Centauri victor opimus,
Flammea qui pressit latronis flamina Caci,
Quamvis fumosis ructaret flabra loquelis,
Herculis in crypta et torqueret dextera clavam,
Non tamen in templo rigida virtute resultat,
Qua famulus Christi supplex oramina fudit.
Vulcanus cutax, quem fingunt igne potentem,
Torrida flammigeris moderantem fulmina frenis
Funditus occubuit fraudatus torre rogorum.
Sic quassata ruit simulacris machina lapsis,
Ut veterum narrat verax historia rerum [Par., regum],
[Col. 0262B] Cum geminam flamen prolem peccare videret,
Nec tamen asperitas patris compesceret ulla,
Plecteret aut sontes crudescens ultio natos,
Acriter id circo exarsit vindicta Tonantis,
Quatenus arca Dei dirae post funera stragis,
Ducta per Azoton simulacrum sterneret altum;
Tunc ruit in frontem confracto poplite Dagon,
Et caput infandum funestos liquerat artus,
Quod vulsum ex humeris cives in limine cernunt.
Aurora in fulvis dum luxit lutea bigis,
Et croceum jubar in quadrum flavesceret orbem,
Ac roseos patulis radios infunderet arvis,
Spinaque cum trunca membrorum parte remansit;
Haud secus in divos, quorum cassata potestas
Ad fundum cecidit, saevit regnator olympi;
[Col. 0262C] Expers ut nullus diri discriminis esset,
Ceu styli series praesenti grammate pandit,
Sic quoque terga dedit cassato numine Phoebus.
Qui fuit infausti Saturni filius atrox,
Jupiter ingentem quem pompant carmina vatum,
Hic patris imperium, quod fantur opuscula prisca
Contra naturam pulso spadone capessit,
Tum miser in Latio, demptis genitalibus, exsul
Delituit, nati vitans discrimen acerbi.
Nec Pluton prodest, qui tetris Tartara sceptris
Rexit, et inferni furva regnavit in aula;
Hic Cereris sobolem nigrantes vexit ad umbras.
Sed regina sequi matrem Proserpina nolle
Fertur in antiquis falsato grammate biblis.
Nec Pan Arcadiae, quem gens colit exta litando,
[Col. 0262D] Plurima dum verubus torrebat viscera flammis.
Contulit auxilium fani fundamine fracto.
Machina celsa labat, dum culmina fracta fatiscunt.
Nec glus lentescens murorum moenia pangit,
Nec durus scopulus calcis compage quadratur:
Sic simul exhausta veterum virtute deorum,
Insuper augustum quassata mole sacellum
Diruit in cinerem vindex censura Tonantis,
Ut precibus martyr supplex cum voce poposcit,
Quatenus Altithronum, lauta qui regnat in arce,
Possent clarificis pagani credere signis.
Unica tum soboles praefecti credidit ultro
Deum pia fructiferis pandit praecordia verbis.
Martyris amplexus felix oracula puber.
[Col. 0263A] Tunc simul in latebras truduntur carceris atras.
Qua damnatorum putrescens forte cadaver
Turpiter introrsus bulliret vermibus atris;
Sed tamen insontum complentur nectare nares,
Olfactum Ambrosiae spirantes forte supernum.
Nec lucis radiis linquens ergastula cessit,
Limpida sed tenebras arcebant lumina furvas,
Sic Deus in sanctis alma virtute triumphat.
Tum custos cernens rerum miracula tanta
Credidit Altithronum salvantem saecula regem,
Baptismum nactus stipatur milite denso,
Qui prius excubias servabat carceris atri.
Imperat interea multatum morte cadaver
Surgere de nigris, anima redeunte, latebris,
Quod prius obvolvens constrinxit fascia nexu:
[Col. 0263B] Mortuus evigilat disrumpens tartara tetra!
Tunc precibus turmae vasto crepitant tumultu,
Hortantur juvenem vero depromere fatu
Qualiter exanimis furvae vestibula valvae
Infernique nigras posset penetrare latebras,
Et redivivus item splendentem cernere solem.
Edidit extemplo lethi decreta resurgens,
Poshumus angelica prodens suffragia turbis.
   En iterum sancti, stropha stimulante draconis,
Martyres in cupas merguntur fomite farsas,
In quibus atra picis massa flagraverat ardens,
Nec non sulphureas ructant incendia flammas,
Et sarmentorum comburunt pabula pagi,
Donec in aetherias flamma prorumperet oras.
Sed tamen insontes Christi suffragia vallant,
[Col. 0263C] Licia tunc digitos oleo madentia nectunt,
Qui mox ignis edax flammis combussit acerbis,
Non tamen exussit sanctorum torre lacertos.
En iterum gypsus spiris sinuata malignis,
Caerula pestiferis extollit colla venenis:
Martyres ad theatrum truduntur reste ligati,
Rictibus ut rodant sanctorum membra leones,
Necnon mandibulas ursorum ferre cruentas
Cogeret insontes tortorum poena lacertos.
Sed secus evenit sanctis victoria palmae:
Bestia sanctorum labris vestigia linxit,
Obsequium praebens, praedas oblita recentes.
Sic, mutante Deo, mitescunt corda ferarum,
Quamvis stultorum torpescant corda virorum.
Ut quondam vates cola cum commate prompsit,
[Col. 0263D] Edidicere truces praedam servare leones.
Post haec martyrii mercantur serta cruenta,
Lucida stelligeri scandentes culmina coeli,
Ad quorum tumbas gelidae post funera mortis
Corpore calloso dein venere leprosi.
Qui simul in sacro baptismi gurgite mersi,
Spiritus et carnis sumpserunt corde medelam.
   Antiquo fuerat famosus tempore quidam
Legitime Christo famulans vernaculus alto,
Quem genuit mundo clarum Nilotica tellus,
Sacra pudicorum quaerentem lucra virorum,
Quem vocat Aegyptus crebris rumoribus Amos.
Plurima hic gessit virtutum signa sacerdos,
Qui fuit in Nitriae frondosis accola dumis,
[Col. 0264A] Squalida deserti procurans jugera ruris.
Hic locus ex Nitro sortitur Nitria nomen.
Creditur interdum quod nomen saecula gignunt.
Causa fortunae, si his confidere fas est,
Si fors aut fatum, seu constellatio quidquam est,
Si parcae nulli parcentes fila gubernant,
Mortali vitae fusaque rotante minantur,
Quod vehit in collo tereti vertigine molem.
Sed magis arbitror, quod sic errata reorum
Nitria purgavit, sicut corpuscula nitro
Sordibus expurgata malis, et lota nitescunt.
Hic quondam offendit turgentem tempore Nilum,
Qui fecunda rigat flustris Memphitica regna.
Nam transire volens optata lintre carebat:
Sed spoliare vetat carnem verecundia frontis,
[Col. 0264B] Corpore ne nudo temeraret jura pudoris.
Tum dicto citius spumantes littore lymphas
Penniger ut praepes transfertur coelitus ultra,
Piscifer ut dudum momenti tempore vates
Angelico raptu lustrabat Chaldea regna,
Ut vernam Domini nutrirent crustula farris.
Ecce puer quidam laceratus dente molossi,
Atque venenato perpessus vulnera rictu,
Vertitur in rabiem fraudatus mente sagaci,
Ferrea quem strictis nectebant vincla catenis,
Bacchatur quoniam vagabundis passibus amens.
Idcirco prolis luxerunt fata parentes,
Et veneranda petunt flentes oracula sancti,
Ut miseri cladem, et vulnus sanaret acerbum.
Quem consulta ferunt tali cum voce dedisse.
[Col. 0264C] Reddite nunc viduae sublatum fraude juvencum,
Et sospes soboles vobis comitatur amanda.
Olli mirantur quod nosset clancula furta,
Quae prius obstrusis credebant gesta latebris:
Tum genitor gaudens grassatur sospite nato,
Actutum saevis reddens [Par., reddunt] direpta rapinis.
Sic fors evenit, verax ut voce spopondit,
Tempore mox alio dolium deferre poposcit,
Quod duo voverunt, alter sed vota fefellit.
Idcirco gelida constrictum morte camelum
Perdebat gibbum, quo vascula ferre pepercit,
Sospite perfruitur sed verax alter asello,
Quo promissa seni complevit vota benignus.
Hunc vidit ferri felix Antonius olim,
[Col. 0264D] Lingueret egregius cum carnis vincula miles,
Angelicis turmis ad coeli sidera vectum,
Pulchraque perpetuae penetrantem limina vitae.
   Tempore jam prisco fuit Apollonius almus.
Edidit hunc signis clarum Nilotica tellus,
Hic erat in quadrum vulga tus laudibus orbem,
Praebens exemplum quingentis fratribus aequum,
Et pubertatis desertum tempore quaerit.
Nam ter quinquennis mortales aufugit ultro.
Hic octena simul conversans lustra peregit.
Centies exorans nocturnis ferme latebris,
Et totidem vicibus sic gessit forte diurnis.
Ut genibus flexis, et curvo poplite Patrem
Cernuus oraret fretus pietate Tonantis.
[Col. 0265A] Stuppea cui fuerant pepli velamina texti,
Donec degebat nunquam passura senectam.
Claruit idcirco celebri rumore coruscans.
Nam pagana procul vulgi cultura manebat,
Qua stetit antiquo delubrum more dicatum:
Inde sacerdotes crebro simulacra ferentes,
Bacchantum ritu longis anfractibus errant.
Taliter ut vidit dementes forte cohortes
Fanorum statuam per gyrum ferre nefandam,
Tum, flexis genibus, pulsabat voce Tonantem:
Et mox stare facit bacchantes agmine turmas,
Funditus ut nullus cum plantis pergeret usquam,
Sed cuncti pariter, velus aenea signa rigebant,
Torrida flagrantis perpessi lumina solis
Dum plus aestivo torrebat tempore Titan.
[Col. 0265B] Interea damnum dum norunt unde fuisset,
Credula doctrinae spondent praecordia verbis,
Mystica coelestis sumentes dona lavacri,
Aemula si precibus disrumpat vincla sacerdos,
Passibus ut properis trames per rura patescat,
Et possint solito pergentes calle meare.
Ille moras rupit, fundens oramina sursum,
Dum crebris vicibus celsum pulsabat olympum.
Sic sator arcitenens dissolvit compita clausa,
In tantum ut cuneus votorum compos abiret,
Purgatus maculis baptismi gurgite sacro,
Idola fracta fricans, et mox in frusta resolvens.
   Lis quondam pacem crudescens rupit honestam
Inter credentes qui Christum corde fatentur
Et diffidentes qui Christum fraude refutant;
[Col. 0265C] Nam Bellona ferox infecit corda venenis,
Arma cruenta ferens turbavit foedera pacis.
Procedunt acies densa stipante caterva,
Horridus exsultat crudo certamine Mavors,
Cornua rauca sonant, et salpix classica clangit,
Dum stimulant mortem bombosa voce phalanges.
Tum celer advenit praefatus forte sacerdos,
Qui, pacare studens belli certamina saeva,
Nititur accensam fraudis restinguere flammam,
Et necis horrendae stolidum sedare tumultum.
Sed quidam incentor bacchatur mente maligna,
Qui caput, et princeps, ac pugnae signifer atrox
Exstiterat, dicens se nunquam pignora pacis
Malle, tetram donec perpetret funere mortem.
Tunc ait audacter depromens fata futura:
[Col. 0265D] Sic tibi contingat lethi fortuna cruenta,
Ceu verbis optas, crudeli calce casurus.
Solus nempe necem cernes moribundus acerbam,
Sospite cum reliqui vita funguntur [Par., fruantur] ovantes,
Sed tibi post funus [Par., finem] non praebet terra sepulcrum;
Bestia sed rapidis discerpet [Par., discerpat] rictibus atrox,
Et volucrum pariter truncatum rostra lacessent.
Sic fuit, ut verax fatur sermone sacerdos:
Funere transacto tectum sablone cadaver,
Rursus mane vident, rumpente crepuscula luce,
Belluis effossum funesto corpus ab antro,
[Col. 0266A] Et volucrum rictus artus lacerasse nefandos.
Tum passim populi credebant esse prophetam,
Dum celer effectus rerum spectacula pandit.
Omnes certatim qui fanis thura litabant
Lurida culturae linquunt simulacra vetustae,
Limpida mundantis sectantes dona lavacri.
Hic Pater illustris celebrans solemnia Paschae,
Undique deserti turmas asciscere jussit,
Atque catervatim cuneum glomerare fidelem.
Post haec, exactis missae concentibus, omnes,
Fercula dum solitae peterent paupercula mensae,
Vescuntur pariter sicco nutrimine farris,
Nec non fasciculis quos hortus tempore verno
Germinat ex gremio, cum gliscit gramine tellus.
Tum pius alloquitur tali cum voce catervas:
[Col. 0266B] Credula si vere gestamus pectora, fratres,
Nunc precibus Dominum coeli, qui regnat in arce,
Et regit imperium mundi, dum sceptra gubernat,
Pulsemus pariter, solamina digna petentes.
Quatenus impendat judex alimenta misellis,
Nempe die festo laxantur frena rigoris.
Ecce dapes lautas, et munera larga ciborum,
Ante fores antri cernunt, mirabile fatu.
Haec gestant geruli, quos unquam nemo videbat,
Quamvis Aegypti lustrasset passibus arva.
Punica mala vident, granis cittisque referta,
Botros, et ficos, et plures ordine tortas;
Cernitur hic etiam palmeri dactylus alti,
Et mel lentescens cerarum machina clausum,
Atque favi croceum distillans flumine nectar,
[Col. 0266C] Et simul ubertim candescens lacte colustrum.
His gestis, geruli properant abscedere rursus.
Ast olli Christo coeperunt reddere grates,
Fercula qui dapibus largus complevit opimis,
Usque diem penti, quem dicunt nomine costen.
Sic Deus omnipotens, qui cuncta latentia noscit,
Deliciis proprios tantis pascebat alumnos.
Jam famis Aegypti multavit clade cohortes;
Ecce catervatim densis venere maniplis,
Ut pariter miseri peterent alimenta ciborum.
Tum tres expendit sportas cum pane refertas,
Quas prius exorans palma benedixerat alma,
Bis binis exin nutrivit mensibus omnes,
Ut nunquam penitus farris fragmenta negaret,
Nec tamen exhaustis cessaret sportula crustis.
[Col. 0266D] Sic quoque naturam pinguis cumulavit olivi,
Ut quondam Elias legitur cumulasse propheta
Lenticulae crassum fecundans ore liquorem.
   Ecce sacerdotis pandam praeconia lauti
Mentio dum sancti pulsat penetralia cordis,
Cujus quadratum crebrescit fama per orbem,
Atque per extremas fulget prudentia metas;
Qui fuit interpres et custos virgo pudoris,
Hebraea Romanis vertens oracula verbis.
Nam rudis et priscae legis patefecit abyssum,
Septuaginta duo recludens pagina [Al., bargina] biblos,
Quos nunc sacratis describit littera chartis.
Insuper elicuit tractatus jure stupendos,
[Col. 0267A] Atque prophetarum commentis clancula certis
Dicta retexebat pandens mysteria rerum.
Inclytus hic constat schedis per saecla magister,
Quae nunc per mundum scribuntur rite quadratum.
Et licet illustris lectorum turma per orbem
Eusebio genitore satus, ceu prodidit idem,
Enumerans veterum vulgata volumina Patrum,
Ex quo Salvator nostrae cunabula carnis
Sumpserat in terris emundans crimina saecli,
Quando crucis gabulum sacrato corpore scandit,
Et genus humanum pollutum fraude maligni,
Vulnera perpessus purgarat sanguine rubro;
Quis tanto studio geminarum famina legum,
Aut tam solerter rimari nititur unquam,
Ceu meditatus erat sacros didascalus idem,
[Col. 0267B] Ut Psalmista canit, noctesque diesque libellos?
Aemulus idcirco, pollutus peste livoris,
Rictibus horrendis vatem lacerabat eumdem,
Faucibus invidiae sic gloria carpitur atris,
Et laus almorum mulcatur fraude malorum.
Namque canes crebro stipant latratibus aprum,
Undique vallantes densa cingente corona.
Ast ille infestos dispergit dente molossos,
Et voti compos saltu regnavit in alto.
   Jam nunc almorum descripta laude virorum,
Candida virginitas Paradisi chara colonis,
Quis dedit, ut mundus celebret praeconia vastus,
Supremis donec solvantur saecula flammis?
Dum colles ut cera fluunt, saltusque fatiscunt;
Imo post mundum cum esset cyclus Olympi,
[Col. 0267C] Clarius ante thronum sanctorum serta nitescunt.
   Tempus adest sacras metris vulgare puellas,
Qualiter integritas virtutum culmen adeptis
Virginibus dederit nitidas gestare coronas.
Delicias saecli quae temnunt corde profanas,
Fetida pomparum linquentes gaudia sontum,
Ut Dominum lucis devota mente sequantur.
Agnum, virginea spissis cum forte catervis
Stipat in aetherio coelorum culmine turma,
Et grex cum pastore pio gratabitur albus,
Purpureis vernant qua campi floribus arva.
Et lupus horrendis non frendet dentibus atrox.
Pascua nec norunt crudelis damna latronis,
Sed pacis jugiter perpes concordia regnat.
   Nunc igitur casto veneror rumore Mariam.
[Col. 0267D] Versibus egregiam nitor laudare puellam,
Cui mundus merito celebrat praeconia totus.
Quae fuit Israel claro de germine gentis,
Desponsata proco fecunda puerpera virgo.
Sed Deus omnipotens quadrati conditor orbis,
A quo processit praesentis machina mundi,
Cui secreta patent ex alto culmine cuncta,
Quique abstrusa suo perlustrat lumine tetra,
Virginis intemerata videns praecordia castae,
Maluit ut prolem peperisset virgo supernam
Sordida quae veniens dempsisset crimina mundi,
Dum delubra dedit Christo, atque sacella pudoris.
Mox genuit verum lumen de lumine Patris,
Exueret mundum ut furva caligine Christus
[Col. 0268A] Qua genus humanum tetro torpebat in orbe,
Usquequo clarifici luxerunt lumina solis,
De quo jam dudum cecinerunt verba prophetae.
   Haec, inquam, virgo coelesti pignore feta,
Edidit ex alvo salvantem saecula Regem,
Imperium mundi solus qui jure gubernat,
Ut dudum angelico discit virguncula fatu,
Cum Pater altithronus Gabriel misisset ab astris.
Haec fuit egregius quam promit carmine vates,
Qui Solymis quondam dives regnavit in arvis,
Horrus conclusus florenti vertice vernans,
Fons quoque signatus coelesti gurgite pollens,
Nec non et turtur tremulus, cui praescius infit
Angelus: En sobolem generabis, virgo, perennem,
Atque puerperium paritura puerpera gignes.
[Col. 0268B] Filius Altithroni faustus vocitetur in aevum.
Spiritus e coelo veniet sanctissimus in te,
Virtus esse tuo confert umbracula cordi:
Patris obumbrabit te, virgo, celsa potestas.
Quo dicto, matris turgescunt viscera fetu,
Qui genitus mundum miseranda labe resolvit,
Atque crucifixus scelerata piacula dempsit.
   Porro Caeciliae vivacem condere laudem
Quae valeat digne metrorum pagina versu?
Quae sponsum proprium convertit dogmate sancto,
Mellea carnalis contemnens ludicra luxus.
Basia dum potius dilexit dulcia Christi,
Candida prae pulchris complectens colla lacertis,
Quamvis harmoniis praesultent organa multis,
Musica Pierio resonent et carmina cantu;
[Col. 0268C] Non tamen illexit fallax praecordia mentis
Pompa profanorum, quae nectit retia sanctis,
Ne forte properet paradisi ad gaudia miles.
Taliter interea compellans vocibus infit,
Dum secreta petunt concessa lege tororum.
Angelus en, inquit, superis tranavit ab astris:
Hic me patronus, coelesti foedere fulcit,
Ut nequeam prorsus quidquam carnalis amare.
Namque meum jugiter conservat corpus in aevum,
Ut nullus valeat, spurco succensus amore,
Contrectare mea proboso crimine membra,
Sed mox angelicis ulciscens vindicat armis,
Qui me pollutis nituntur prendere palmis.
Sic devota Deo convertit femina sponsum,
Nec non et levirum solvens errore vetusto,
[Col. 0268D] Donec credentes sumpsissent dona lavacri,
Facti municipes in summis arcibus ambo,
Martyres effecti carnis tormenta luentes.
   Sicilia tellus, quam vallant caerula ponti,
Fluctibus et rabies pulsat per saecula salsis,
Edidit Agathen, Christi famulatibus aptam,
Accola quam Siculus famosa laude frequentat.
Quae se divinis subdebat cultibus ultro.
Namque pubertatis florebat tempore Christo,
Divitias mundi conculcans mente caducas,
Omnia saeclorum mox ornamenta relinquens,
Et sequitur Dominum de vota juvencula Christum.
Quis vero poenas verbis enarret acerbas,
Aut mortis valeat clades effarier atras,
[Col. 0269A] Quas tunc in teneris perfert virguncula membris?
Horrida vulnifici patitur discrimina ferri,
Quod castum lacerat corpus mucrone cruento,
Pectora virgineis fraudantur pulchra papillis,
Purpureusque cruor stillans de carne fluebat.
Sic quoque carnifices torrebant igne puellam,
Virgineos artus assantes torribus atris.
Sic dicto citius perdebat flamma vigorem,
Ignibus innocuis exurens membra puellae.
Nec fuit in poena simplex vexatio carnis,
Sed triplex potius torquet strictura lacertos.
Tum rogus ardescens, et rubrae fragmina testae,
Nec non et rigidi crudelis sectio ferri,
Membra cruentabat spurco sine crimine culpae.
Tum Pater omnipotens devotae virginis altor,
[Col. 0269B] Arcibus aethereis defixit lumina terris,
Femineum indolis gaudens spectare triumphum,
Mox dedit auxilium clemens auditor [Par., defensor] egentum,
Fortior ut fieret truciter torquentibus illam.
Post haec martyrii mercatur sanguine sertum,
Perpetuas regni sumens ex carne coronas.
Denique post obitum, signorum non vacat expers,
Quamlibet in tumba pausarent ossa sepulcri,
Et sacer astrifera gauderet spiritus arce.
Tempore nam quodam fervescens ignibus Aetna,
Torrida flammivomis trudebat sulphura rivis,
Tunc ruit in praeceps ambusta cacumina linquens,
Congeries lapidum, liquefactaque viscera montis;
Tum Siculus cultor flammarum fulmina cernens,
[Col. 0269C] Ignibus opposuit sanctam cum corpore tumbam,
Et dicto citius sopivit damna focorum:
Unde Trinacriae tellus excultat in aevum.
   Cum stolidi proceres qui mundi regna regebant,
Martyres immerito multata carne necarent,
Seu potius fuso decorarent sanguine sanctos,
Passuros interfuerat virguncula quaedam,
Lucia, quae Dominum delexit sedula Christum,
Quam de stirpe bona, et claris natalibus ortam,
Nonnulli juvenes thalamis asciscier optant.
Sed sacrata Deo foedus sponsale reliquit,
Mores ob castos et coeli regna lucranda.
Haec matrem monuit fessam languore cruento,
Tangeret ut tumbam qua clausam virginis almae
[Col. 0269D] Agathae corpus placida sub morte quievit,
Femina ceu quondam fluxu vexata cruoris
Occulte Christum tetigit, quam fimbria pepli
Curavit medicans, Domino donante salutem.
Sic igitur genitrix sancta virtute sepulcri
Claudebat patulas extemplo credula fibras,
Ut nunquam flueret venarum rivulus ultra,
Et dicto citius siccaret sanguinis undam.
Tunc proles coepit verbis narrare parenti
Quod vellet Christo jugiter servire pudica,
Atque thorum sponsi mallet contemnere virgo,
Aurea gemmatae linquens crepundia pompae,
Utque peregrinis daret ornamenta procorum,
Pauperibus stipem tribuens, et munera mancis,
Thesaurosque suos sub coeli conderet arce.
[Col. 0270A] Filia mox matrem fatu correxit amico,
Credula virgineis pandentem pectora verbis,
Ut simul offerrent dites patrimonia Christo.
Quod dum compertum vulgi sermone crebrescit,
Atque fatigantur sacris rumoribus aures,
Tetrica mox sponsi fervent praecordia felle,
Gorgoneis infecta malis pro virgine adempta,
Quam sibi Salvator sponsam copularat adultam,
Sanguinis arrhatam conquirens dote puellam.
Ignescunt populi lymphatica corda furentis,
Ringitur et consul dira Paschasius ira,
Dum altercaretur crudus cum voce tyrannus,
A Christo sponsam nitens auferre venustam,
Cum nec sermonum stimulis cedebat acerbis,
Nec blanda flecti lenonum fraude valebat,
[Col. 0270B] Quamlibet ad tetrum traheretur fune lupanar,
Atque boves pariter traxissent [Par., trusirent] restibus almam,
Quanquam tortores affarent igne tenellam,
In quo nigra picis nec non et pinguis olivi
Flumina terrifico crepitabant torre pyrarum,
Ut magis horrorem sentiret virgo beata,
Plurima dum flammis augerent pabula pagi.
Sed cito vexantis cedebat machina poenae.
Innocuis prunae coxerunt membra favillis,
Defensante Deo, flammasque fugante rogorum.
Tunc igitur morbo mentis cruciatus acerbo,
Non tulit opprobrium judex a virgine factum,
Candida sed rigido violavit viscera ferro.
Purpureus cruor extemplo de carne manavit,
[Col. 0270C] Nec tamen exsultat saevus de morte tyrannus.
Nec gratatur ovans caesa pro virgine Christi;
Sed sicuti nexis stringebant colla catenis,
Nodatis merito nectentes brachia vinclis,
Sic reus advenit Romanam consul ad urbem,
Ut vindicta gravis noxam puniret enormem,
Dum cruor insontis, cum sontis sanguine fuso,
Ulciscebatur digne pro talibus ausis.
   Sic quoque Justinam modulabor carmina castam,
Aurea virgineo lucrantem regna pudore,
Quae terrena tori disrupit vincla jugalis,
Florida mundanae calcans commercia vitae.
Huic procus illustris, pravo succensus amore,
Nectere non cessat verborum retia frustra,
[Col. 0270D] Ut sibi forte foret dotalis virgo per aevum,
De qua posteritas esset ventura nepotum.
Sed cum tale nefas gestaret mente malignus,
Nec tamen insontem posset pervertere fallax,
Virginis aut fibras caecis incendere flammis,
Nititur egregiam magicis maculare venenis.
Tunc famosus erat Cyprianus fraude nugaci,
Doctus in horrenda sceleratorum arte magorum,
Qui tunc auxilium spondebat ferre petenti
Plurima schematisans sacrae molimina menti,
In tantum, ut diris certaret daemonis armis.
Quae magus assidue strophosus misit ad almam,
Ut pia pulsarent stimulis praecordia stupri.
Sed cum virgo Dei sprevisset frivola carnis,
Lurida tetrorum confringens tela latronum,
[Col. 0271A] Credidit Altithronum salvantem saecula Christum,
Ad Dominum tota conversus mente fidelis,
Poenituit tandem magus idola spurca relinquens,
Expertus virgo quid posset ferre pericli,
Quae nunquam valuit superari mille nocendi
Artibus, incerti sed fugit crimen iniquum.
Post haec imperio regeret cum Claudius orbem,
Impius edictis sanctos crudelibus urgens,
Heu scelus! ut Christum damnati voce negarent,
Nolentes autem sectari scita tyranni,
O quam dura necis graviter tormenta luebant!
Tunc, Justina, tuum ferro supponere collum,
Sanguinis aut rivos non horret fundere fibris.
Sic geminis felix ornatur virgo triumphis,
Martyra cum roseis rubuit veneranda coronis.
[Col. 0271B] Candida virgineis florebat femina sertis,
Cum qua martyrii meruit vexilla cruenti,
Crudus athleta Dei Cyprianus fuso cruore;
Sicque poli pariter scandebant sidera sancti
Ut praedira necis pariter tormenta tulerunt.
   Eugeniam porro claris natalibus ortam,
Gemmam virgineo rutilantem stemmate rubram,
Quis digne indoctus metrorum versibus usquam
Rusticus explanet? cujus praeconia passim
Laetus concelebrat sub coeli cardine mundus,
Atque supernorum reboat concentibus aula.
Denique baptismi nondum cunabula sacra
Suspiciens, Christum miro veneratur amore,
In tantum, ut proprios dempsisset femina crines,
Caesarie spreta, sumens signacula Christi,
[Col. 0271C] Ac sexum simulans, posset tonsura virilis
Hac ratione rudi sic occultare latentem;
Namque crucem Domini sincera mente virago
Gratulabunda vehens, basternam linquit inanem,
Pergere cum pueris, astus quos arte refellit,
Ut remeare queat prudens per devia virgo.
Passibus et properis sanctorum limina lustrat,
Pontificemque petens baptismi lucra capessat.
Protinus ad sedes venit basterna relictas,
Quam ut crevere simul spretam remeare parentes,
Pectora ferratis riguerunt marcida curis.
Plurima tunc etiam fortunae casibus acta
Turma propinquorum questus e pectore promit,
Salsaque palpebris effundit flumina luctus,
[Col. 0271D] Tristia rorifluis humectans imbribus ora.
Tum bino spadone fuit comitata virago,
Suspicio ut nullam posset generare querelam.
Hanc Deus insontem pius auxiliator egentum
Clementis dextrae clypeo protexit inermem,
Ut cecinit dudum famosus carmine vates:
Nam mentita fuit strophosis lingua loquelis,
Criminibus stupri nitens damnare puellam.
Sed Pater omnipotens, qui cuncta latentia noscit,
Virginis intactae voluit monstrare triumphos,
Auctorem sceleris populo praesente revincens.
Sicut matrona stimulis agitata maligni,
Illustrem Christi famulam sermone procaci
Deformare studet, naturae jura rescindens:
Sic iterum infelix, plebis vallante corona,
[Col. 0272A] Magna cachinnantum pateretur ludicra vocum,
Plecteret et merito vultus confusio noxam,
Ut nunquam dicant gentes: Ubi est Deus horum
   Floruit in mundo quaedam virguncula Christi,
Agnae cui nomen prisci dixere parentes;
Inclyta haec fuerat fragrans virtute pudoris,
Aetatis decimus nec non et tertius annus.
Fluxerat in terris cum primo glisceret aevo,
Illuviem mundi contemnens corde nefandam,
Sed procus illustrem praefecti filius Agnam,
Qui famosus erat, regali fasce togatus,
Subnixis precibus thalamis adsciscere nitens,
Aurea cum rubris offert crepundia pannis,
Nec non argenti spondendo plura talenta,
Nititur intactam donorum fallere visco,
[Col. 0272B] Sicut avem nectit nodosis retibus auceps.
Sed mox lethiferam sensit virguncula cladem,
Crebrius hauriret si spurcas ore loquelas,
Aut pulsaretur probrosis virgo labellis
Muscipulam metuens sprevit sermone petulcum.
Nam sponsam potius spondebat se fore Christi,
Virgineo semper servantem foedere corpus,
Qui se rite subarravit cum dote fidei,
Annulus et cujus sacravit membra puellae.
Plurima quapropter patiens discrimina virgo,
Pertulit in terris insons ergastula tetra.
Sed pius aspectans certantis bella puellae
Arbiter horrendas discussit carceris umbras,
Et clarum coeli lumen de lumine fudit,
Virginis ut tenebras non ferrent lumina furvas.
[Col. 0272C] Traditur ad tetrum scortorum casta lupanar,
Quatenus incerti fuscetur crimine virgo,
Almaque probrosis notetur vita loquelis,
Quae infamare student vernarum nomina Christi,
Ut lacerare solent latrantes fauce molossi.
Tunc procus advenit densa comitante caterva,
Garrula verbosis contorquens spicula labris,
Quod sua despiceret castis connubia votis.
Sed Deus insontes qui semper jure triumphat,
Irae coelestis punit mucrone reatum.
Nam dicto citius crudeli funere vitam
Liquerat horrendi contingens tartara ditis,
Qui sanctum voluit maculoso laedere gestu.
Mox igitur precibus disrupit vincula mortis,
[Col. 0272D] Pallida purpureo restaurans membra colore,
Quae multata prius torpebant frigore lethi,
Quatenus inde forent laudis praeconia Christo,
Unde prius fuerant spurcis ludibria verbis.
Nam Constantinam sanavit tumba sepulcri,
Et sarcophagus qua pausant membra puellae.
Ut merito posset regnantis filia regis
Aeterno Regi regum, qui regnat in aethra,
Reddere magnificas pro vita sospite grates.
   Virgo dicata Deo plorebat tempore prisco,
Nomine hanc Theclam veteres dixere parentes,
Quae conversa fuit sacrato dogmate Pauli,
Et Christum sequitur connubia pacta relinquens.
Virginitatis amor flagrans in corde puellae
Dulcia mundanae sprevit consortia vitae,
[Col. 0273A] In qua fundavit coelestis gratia mentem,
Saecula quam penitus nunquam mollire valebant,
Durior ut ferro foret ad tormenta cruenta.
Hanc pater et genitrix pactis sponsalibus ambo
Ad stirpem generis satagebant dedere nuptis.
Sic mens virgineis ardescens torrida flammis,
Gurgite mundano perfusa tepescere nescit.
Quamvis verborum rorarent imbre parentes
Sicut nimbosis stillabant aethera guttis,
Propterea focus, et flagrans accenditur ignis,
Vulcanus late fervebat torribus atris,
Ut virgo felix ferret tormenta rogorum,
Consumptura piam falso sine crimine carnem.
Tali femineam sontes molimine spinam
Excruciare student, membratim quatinus ossa,
[Col. 0273B] Si fieri posset, vacuarent cruda medullis.
Sic Deus aeterna defendit ab arce puellam,
Ut voti compos flammas evaderet ignis.
Traditur ad rictus virgo laceranda leonum
Diris ut rodant muliebres morsibus artus,
Bestia sed sacrum non audet carpere corpus
Defensante Deo devotae membra puellae,
Dum tenerae carni non usquam sponte pepercit;
Sic sator electis cum mundi scammate certant,
Aurea coelestis largitur praemia regni.
Haec suprema suae decoravit tempora vitae,
Purpureo sanctam perfundens sanguine carnem,
Martyr perpetui dum scandit limina coeli.
   Eulaliam prosae vulgatam laudibus olim
Metrica nunc studeant venerari carmina sanctam,
[Col. 0273C] Quae mortale nihil vano dilexit amore,
Nec quidquam in mundo satagit praeferre Tonanti,
Sed cunctas pariter pompas contempsit opimas,
Funditus ut spretis coeni squalentis ad instar
Deliciis gazae, sequeretur libera Christum.
Haec thalami luxus et gaudia blanda tororum,
Atque caducorum sortem despexit honorum:
Quatenus in coelis castae virtutis amator
Arbiter omnipotens impendat praemia vitae,
Qui solet assiduis castos ornare triumphis,
Militibusque suis portam reserare per aethram,
Dum vincunt sancti fallentis praemia mundi,
Atque coronatis gestant vexilla maniplis.
   Tempore Gothorum fuerat virguncula quaedam,
[Col. 0273D] Quae proprium ex schola sumpsit Scholastica nomen:
Hanc Deus ubertim coelesti munere ditat,
Aurea virgineo lucrantem praemia voto.
De qua hoc praecipuum vitae rumusculus almae
Divulgare solet, latus qua tenditur orbis,
Quod fratrem sibimet germano foedere junctum,
Subnixis precibus gestit compellere virgo,
Quatenus acciperent sacrorum dulcia noctu
Fercula librorum, et sancti convivia verbi,
E quibus affatim saturantur pectora plebis
Atque saginantur sanctorum corda virorum.
Sed fidus precibus frater non flectitur ullis,
Quin imo sanctam contempsit voce sororem.
Tum virgo Christum pulsabat voce benignum,
Ut sibi dignetur vulnus sanare doloris.
[Col. 0274A] Mox igitur coelum nimboso turbine totum,
Et convexa poli nigrescunt aethere furvo,
Murmura vasta sonant flammis commista coruscis,
Et tremuit tellus magno tremebunda fragore;
Humida rorifluis humectant vellera guttis,
Irrigat et terram tenebrosis imbribus aer,
Complentur valles, et larga fluenta redundant.
Tunc mansit nolens, qui pridem sponte negavit
Quod germana petit deplorans anxia curis.
Sic Deus auscultat devota mente rogantes,
Quamlibet a nullo solandi verba capessant.
   Nobilis in Roma vixit pulcherrima virgo
Constantina, novae praebens spectacula vitae
Omnibus, integri qui conversarier optant,
Lurida linquentes veteris contagia vitae.
[Col. 0274B] Haec, inquam, virgo, coelesti freta patrono,
Contempsit mundum felix cum flore virentem,
Arida ceu paleae projecta peripsema squalent.
Utque magis stupeas, rumorem adverte parentum
Nam pater auguste regnorum sceptra gubernans,
Imperium mundi, Christo regnante, regebat,
Qui Constantinus nomen sortitur in aevum.
Hic sobolem sanctam miro dilexit amore,
Dum vitae merito late praeconia cursant,
Quam pater intactam summus sub dote spopondit,
Felix virgineis cum jam pubesceret annis.
Namque proco fuerat, quo non praestantior alter
(Regibus exceptis, qui mundum jure gubernant)
Desponsata probo, pactis sponsalibus arrhae.
Sed Deus integram satagens servare puellam,
[Col. 0274C] Satrapae mentem stimulis compungit acutis,
Funditus ut pompas saecli sprevisset opimas,
Mallet et immunis regi famularier alto,
Deliciis mundi quam opulentis degere dives.
Cui sic evenit miranda salutis origo,
Tempore nam quodam diris exercitus armis
Scythicus adveniens, densa stipante caterva,
Hostibus innumeris Thraciam vastabat inertem.
Tum gener Augusti, vallatus milite parvo,
Moenibus inclusus, mox propugnacula scandit,
Armis diffisus, saevo grassante tumultu,
Esset ut horrenda crudescens mortis imago,
Et desperatus torperet miles in urbe.
Tunc consul Paulo, nec non hortante Joanne,
Ocius excelso devotus vota spopondit,
[Col. 0274D] Ut Salvatori reliquum serviret in aevum
Christicola clarus, delubra vetusta relinquens,
Si populi strages, et saeva pericla duelli
Protinus auferret solita clementia Christi,
Temperiem reddens discusso turbine belli.
Quae cum dicta forent spondentis voce sequestra,
Extemplo Christi sensit solatia praetor,
Coelicolis superis mox defendentibus urbem,
Aemula dum passim verterunt terga phalanges,
Pace salutiferis populum stipante coronis.
Denique cum voti remeasset compos ad urbem,
Compta triumphorum sortitus labbara princeps,
Inclyta Romanis revehens ex hoste trophaea,
Servorum decies quingentos liberat heros.
[Col. 0275A] Hoc est, vernarum famulantia millia quinque,
Participes faciens Romanis civibus omnes.
Nec petit Augustum pactam sibi reddere sponsam,
Conjugium penitus famosum sponte recusans:
Sprevit opum nodos, mundique reliquit habenas,
Ut pauper Christum miles sequeretur egentem,
Jam factis complens Scripturae dicta docentis:
Vota vovete Deo reddentes debita pacta.
Sic Deus omnipotens famulam protexit amentem,
Vocibus assiduis pulsantem regna Tonantis,
Ut se servaret sator integritatis amator,
Lurida linquentem saevi colludia luxus.
Plures nam Christo convertit dogmate turmas,
Exemplo simul, et celebri rumore coruscans.
Uberius pandunt geminae quod forte sorores,
[Col. 0275B] Attica et Artemia, praetoris sanguine cretae,
Quem Gallicanam vocitabant saecula prisca:
Praefatas cujus soboles regina monebat,
Virgineum castis ut servent gestibus aevum,
Florida quae pariter meruere tropaea pudoris,
Dum mundum linquunt, transacto tempore vitae,
Et fauste properant ad coeli sidere cursum.
   Nec minus interea Romae tiruncula Christi
Floruit Eustochium, venerandae filia Paulae,
Infula quam nitidae comebat casta juventae,
Legibus angelicis servantem jura pudoris.
Quamvis Blaisillam secli fortuna sororem
Necteret ad thalami copulam, taedasque jugales,
Vincula comptorum passuram blanda tororum.
Attamen ereptum sic luxit sponsa pudorem,
[Col. 0275C] Cum vir mundanae clausisset lumina metae,
Plangere ceu solet oblatum matrona maritum,
Anxia dum queritur singultu funera sponsi.
Hos igitur threnos, quos mundi fata facessunt,
Lethifer et morbus crudeli calce lacessit,
Eustochium lacrymis virgo non sensit amaris,
Mellea mundani temnens contagia luxus.
Aspidis ut morsum spernebat basia buccis,
Dulcia sed Christi compressit labra labellis,
Oscula dum supero defixit limpida sponso,
Ut cecinit quondam famoso carmine princeps,
Qui sceptrum regni Solymis erexit in arvis,
Personam Christi sponsali dramate sumens.
Sic, inquam, voti vixit virguncula compos,
[Col. 0275D] Ut merito fama reliquum celebretur in aevum,
Cui sacer interpres conscripsit opuscula plura.
Qui rudis et veteris digessit famina legis,
Hebrea Romulidis vertens oracula linguis,
Nec non Argolicas Italo sermone loquelas,
Idem translator biblis opulentus opacis
Transtulit in Latium peregrina volumina pandens,
Thesaurosque simul librorum forte Pelasgos
Edidit in lucem, quos pagina texerat umbra,
Clavibus Ausonia verbi claustella resolvens.
Tomum praeterea comptum sermone polito
Ad famulam Christi scripsit didascalus idem,
In quo pinguntur castae praeconia vitae,
Qualibus integritas ornetur candida sertis,
Immunes artus servans sine sorde petulca.
[Col. 0276A] Sic soboles Paulae degit lectissima virgo,
Donec supremam clausissent saecula metam!
Aurea tum propere penetrarat regna polorum
Spiritus, ad superas anima remeante catervas.
   Hic quoque metrorum crebrescat laude per orbem
Demetriadis honor sacratae virginis almus.
Quam licet Europae faustis natalibus ortam
Plurima cum densis celebrarent agmina turmis,
Punica sceptra tamen praeconia sancta stupescunt,
Virginis egregiam vulgo mirantia famam.
Sicut enim lychnus modii non clauditur umbris,
Summa sed potius fulgescens arce locatur,
Omnibus ut radiet clara cum luce coruscans;
Sic sacrata Deo, casto virguncula sexu,
Vixerat in terris coelesti freta patrono.
[Col. 0276B] Inclyta haec fuerat generosa stirpe parentum,
Nobilibus titulis vitae cunabula sumens.
Sed tamen ante Deum multo generosior exstat,
Virtutum meritis rutilans, ut gemma coronae,
Pulchra comis, cirrisque decens, et candida vultu,
Fronte venusta nitet frugalis virgo Tonantis,
Hanc opulenta sibi certatim turma procorum,
Formosam specie, thalamis asciscere gestit,
Plurima dum felix ditis patrimonia gazae
Possidet, obryzum ac gemma fulgente metallum,
Ac segmentata fulgebat veste virago.
Innuba sed voluit dotales linquere pompas,
Et superi potius sponsi lentescere labris,
Suavia compressis impendens oscula buccis.
Nam nuper legi facundo grammate biblum,
[Col. 0276C] Virginis eximiam qui scribit commate vitam,
Ut precibus genitrix subnixis sancta poposcit,
Cum pia trans pontum pulsaret certa magistrum,
Scriberet ut sobolis doctrinam rite supernam,
Qualiter in cordis thesaurum condat acerra
Virgineum, servans stupri sine sorte pudorem.
   Tempore quo rigidos saevi tormenta tyranni
Athletas Christi cogebant ferre cruenta,
Tres simul illustres sumpserunt sorte sorores,
Splendida purpureis plectentes serta coronis,
Dum simul integritas candens et passio rubra,
Virginibus Christi cumulabant praemia dupla,
Quarum per prosam descripsi nomina dudum.
Impius Augustus qui Romae sceptra regebat,
[Col. 0276D] Has Christi famulas nuptis asciscere [Par., supremi fallere] [gestit,
Plurima sacratis promittens dona puellis,
Si mallent omnes consortes esse procorum
Nobilium pulchra fungentes, dote virorum.
Si vero nollent ritum complere jugalem,
Mox tormenta jubet sanctas perferre puellas,
Lurida passuras strictis ergastula claustris,
In quibus exiguae caperent nutrimina crustae.
Sed tamen insontes felix Anastasia vernas,
Pascere non cessat praebens alimenta misellis,
Quaeque stipem quaestus, simul et patrimonia gazae,
Martyribus confert, mortis discrimina passis:
Illius idcirco divulgant saecula famam,
Et rumor laudis perpes crebrescit in aevum,
[Col. 0277A] Quae contempta sui sprevit patrimonia sponsi,
Et sequitur Dominum, neglecta sorte mariti.
Pertulit idcirco poenas matrona cruentas,
Quas nunc in chartis biblorum digerit ordo,
Et legitur felix descriptis passio schedis,
Annua dum redeunt celebrandis tempora festis.
Denique praedictas germana mente sorores,
Diri tortores ducunt e carcere caeco,
Quas simul aspiciens formosis vultibus, atrox
Praeses Dulcitius spurco succenditur igne,
Luxuriae stimulis caeco correptus amore.
Plurima tunc pellax spondebat dona puellis,
Si mallent animo mutum complere nefandum.
Sed famulas Christi protexit parma pudoris,
Spicula luxuriae spernentes corde profana.
[Col. 0277B] Sed nocturna quies cum fessos occupat artus,
Dulcia dum famulae cecinissent carmina Christo,
Odis Psalmorum pulsantes ostia coeli,
Audet atrox sanctam, spurco flammatus amore,
Audacter cellam stolidis irrumpere plantis.
Sed, praestante Deo, caecatur corde malignus,
Basia cacabis dum stultus tradidit atris:
Sic ollis niger; et furva sartagine teter,
Per totam noctem praeses deluditur amens,
Defensante Deo, sacrasque tuente puellas.
Egreditur tandem infelix gurgustia linquens,
Quem scelerum socii nequeunt cognoscere fronte,
Sed procul abscedunt vasto crepitante tumultu,
Linquentes larvam, furvum phantasma putabant.
Nam proprias acies fautor caecabat iniquus,
[Col. 0277C] Ut solus nebulam strophae non nosset adulter,
Cernere quam reliqui quirent sine fraude maligna.
Tum petit Augusti demens suffragia quaestu,
Vindicet ut flagris vernarum crimina sontum.
Quo viso proceres, densa stipante corona,
Cum colaphis caedunt, et lento vimine flagri,
Ut procul effugeret facies larvata nefandi.
Ducitur ad propriam famulis comitantibus aulam,
Moxque clientelae resonant singultibus aedes,
Dum cernunt dominum picea fuligine pictum.
Autumat incassum fretas virtute magorum
Hoc sibi clasma tetrum sacras gestasse puellas,
Idcirco peplis jussit fraudare beatas,
Pasceret obscenos ut nudo corpore visus,
[Col. 0277D] Quos prius in latebris fraudis phantasma fefellit.
Sic Deus ex alto, qui sanctos jure triumphat,
Cum forti famulas dextra defendit inermes,
Ut nullus membris posset auferre cyclades.
Venit ad extremum princeps Sisinnius atrox,
Ut famulas Christi, si nollent thura litare,
Nec delubrorum ritus offerre profanos,
Insontes pariter crudeli morte necaret.
Sed nullus valuit sanctas terrore minarum,
Quamvis centenis plagis incumberet atrox,
A Christi cultu mentes discludere rixas.
Tum geminas mandat flamma crepitante cremari:
Quae sic orantes potius quam damna ferentes,
Angelicis ulnis ad coeli sidera scandunt.
Tertia sed sequitur cuneum visura supernum,
[Col. 0278A] Tramite dissimili tendens ad praemia vitae:
Spicula dum patitur longis exempta pharetris,
Vulneribus crebris occumbens saucia virgo,
Purpureusque cruor tenera de carne cucurrit.
   Praeterea geminas divulgat fama sorores,
Romae sortitas primae cunabula vitae.
Nomine nempe prior felix Rufina vocatur,
Altera posterior florens, aetate secunda.
His pater Austerius nec non Aurelia mater,
Nobilium pulchra consulunt dote procorum.
Sed tamen illustres sponsalia jura recusant,
Cunctaque fallentis mundi patrimonia spernunt,
Ut sponsi thalamis coeli qui regnat in arce,
Jungantur jugiter, quo floret pulchra juventus,
Et nunquam aggreditur rugis sulcata senectus.
[Col. 0278B] Harum igitur sponsi, neglecto tramite Christi,
Errorum anfractus salebroso calle sequuntur.
Quamvis ante fidem gestarent pectore puram.
Idcirco sponsae temnentes jura procorum,
Urbis Romanae linquunt fastigia celsa,
Ut tempestatem tranquilla mente nescirent,
Quam rea sponsorum concinnant famina sontum.
Namque petunt pariter basternis praedia nota,
Quae procul in Tusciae felices parte regebant;
Sed rursus Romam sponsis prodentibus ambae,
Militibus missis, propere ducuntur ad urbem,
Squalores pariter passurae carceris atros.
Tunc Rufina soror dictis parere nefandis
Renuit, ut vetitum fanis offerret honorem.
Creditur idcirco cum lentis femina flagris,
[Col. 0278C] Ut soror aspiciens mollescat mente secunda
Verbera dira pati cum sanctos cerneret artus.
Sed secus evenit, quam tortor credidit atrox,
Dum nutabundis non fatur virgo loquelis.
Nam constanter ait, nunquam tremebunda secunda:
Affer cuncta simul nobis tormenta cruenta,
Ignes, et macheras et rubras vibice virgas,
Restes, et furtes, et dura grandine saxa,
Caerula sanguineis harpagans vulnera rivis,
Quot tu poenarum genera crudeliter infers,
Ast ego lauta feram victo tortore tropaea,
Quot tu concinnas crudi discrimina lethi
Tot nos in supera numerabimus arce coronas.
Tunc iterum carcer lanternae luminis expers,
[Col. 0278D] Passuras claudit famoso stercore poenam;
Sed splendor lucis radiantis ab axe polorum
Furvas exstinguit latebrosi carceris umbras,
Et fetor fimi ut thuris fragantia spirat.
Posthaec in thermas ambusto torre calentes
Ambas trudebant divino numine fretas.
Sed tamen in thermis crepitantes fomite flammas
Protinus exstinxit coelesti rore potestas,
Artus virgineos sic texit parma pudoris,
Ut nihil innocuis laesa esset caro favillis,
Sed fax, et fomes, et dempto pruna vigore,
Nequidquam ardentes sopito torre tepebant.
Tum famulas tortor sacratas imperat atrox
Pondere cum scopuli collum constringere nexu,
Alveus ut Tiberis mersisset gurgite glauco,
[Col. 0279A] Quas prius exusti non audent urere torres;
Sed famulas Christi vectabant caerula fluctu,
Frigida cum vitreis stupuerunt flumina flustris,
Ad ripas remeans rursus cum sospite vita,
Corpus virgineum natat ceu plana carina.
Tunc jussu rigidi truculento principis aeque
Sanguine purpureo sanctarum membra rubescunt,
Ambae martyrii mercantes sorta cruenti;
Nec non virgineos sumpserunt jure triumphos,
Rura relinquentes, coelorum regna capessunt,
Quamvis ossa tegat tellus, et tumba sepulcri
Artus includat pro Christo funera passos,
Donec scintillans exurat saecula carbo.
Attamen ad coeli scandunt spiracula sedes,
Absque chao densis gestantia labbara turmis.
[Col. 0279B] Quando catervatim vallant coeleste tribunal.
   Tempore quo Decius triquadrum rexerat orbem,
Militibus Christi mortis discrimina patrans,
Exstitit in Roma binarum forte sororum
Fama praecipuis pulsans rumoribus aures;
Quas nullus poterat tormentis vincere tortor,
Quamlibet insontes multaret caede cruenta,
Ut vitae auctorem reflexa mente negarent.
Altera de geminis felix Anatolia dicta,
Altera sed gestat verum Victoria nomen.
Has igitur sponsi claris natalibus orti
Ad prolem generis satagunt adjungere nuptas.
Sed mens virgineis ambarum torrida flammis
Stuppas luxuriae combussit torre pudoris,
Spurcitias mundi contemnens corde caducas.
[Col. 0279C] Divitias spargunt, simul et patrimonia dantes,
Aurea purpureis calcant crepundia gemmis,
Cunctaque pauperibus mox ornamenta misellis
Nil sibi servantes, vendunt pro stipe superna.
Nuntius e coelo pennatus labitur alto,
Flammeus aspectu, niveo candore coruscus,
Sceptrinum vimen dextra gestabat in alma;
Ambas alloquitur tali cum voce puellas:
Nunc procul a vestro pallorem pellite vultu,
Pectore nec pavido quatiens timor ilia pulset,
Dum vobis thalamus paradisi sede locatur,
In quo perpetui nunquam consortia sponsi
Deficient penitus, sed gaudia longa manebunt,
Si vos virginitas comes indefessa tuetur.
[Col. 0279D] Tunc ambae servant castae consortia vitae,
Angelus ut dederat sancti praecepta pudoris,
Usque fugam vitae cum mors in limine latrat,
Marcida depopulans vitali pectora flatu.
His igitur gestis tinguntur scaeva procorum
Pectora lethifero zeli maculata veneno,
Dum cernunt amplum sponsas expendere censum.
Interea Romam linquens Victoria virgo,
Exsul in exsilium tribunali ducitur urbis,
Quo draco funestus ructabat flamina ventris,
Limpida lethiferis corrumpens aera venenis,
In tantum ut cives, vasto crepitante tumultu,
[Col. 0280A] Linquere jam mallent pollutam flatibus urbem,
Exosi latebram qua horrens belva latebat.
His igitur miseris spondet Victoria virgo,
Credula si Domino pandant praecordia Christo,
Lurida pestifero linquentes idola cultu,
Ut dicto citius truculentam flamine gypsam,
Quae turmas vulgi multabat strage cruenta,
Pelleret e populo, dum mallent credere Christo.
Quod dum sponderent concordi voce catervae,
Illico squamigerum proturbat virgo chelydrum,
Et procul in vacuas jussit reptare salebras.
Mox draco crudelis sermonum pondere pressus,
Deserit obscurum squamosa pelle sigillum.
Sic virgo felix, aethrali freta triumpho,
Ingentem explodit sancta virtute colubrum,
[Col. 0280B] Ut nunquam ulterius serpens irrumperet antrum,
Sed procul abscedens incultis exsulat arvis,
Jusserat ut gypsam verbo terrente migrare,
Civibus impendens expulso natrice palmam.
Tunc rogitat cives felix vernacula Christi,
Quatenus in crypta sibi, natrix unde nefandus
Aufugit, pariter dignentur condere cellam:
Mox veneranda Dei supplex ut virgo poposcit,
Insuper et decies senas junxere puellas,
Quae precibus crebris laudarent voce Tonantem,
Odas Davidicas modulantes carmine sancto,
Tunc procus Eugenius, delubri flamine fretus,
Thurificare jubet, munusque offerre Dianae.
Alma sed imperium sprevit complere nefandum,
Idcirco machaeram stricto mucrone vibrabat
[Col. 0280C] Crudelis tortor fundendo fluenta cruenta,
Virgineos artus consecrans sanguine rubro.
Mox interfector sensit discrimina palmae,
Arida marcescens dum torpet dextra lacerti.
Insuper expertus calloso corpore lepram,
Vermibus et scatens, efflavit flamen in auras.
Sic quoque famosis felix Anatolia signis
Claruit, exsilium saevi perpessa tyranni.
Consulis en sobolem constrictam nexibus arctis,
Expertem sensus cum bruta mente vagando,
Hostibus explosis, restaurat pectus anhelum,
Quo rumore rudi diversis pestibus aegros
Conglomerant pariter stipantes agmine sanctam;
Ollis optatam reddebat virgo salutem;
[Col. 0280D] Nec non et morsum, qui torvam carmine gypsam
Irritat, ut sanctos crudelis belva lacertos,
Dentibus horrendis, et rictu rodat aperto,
Extemplo curat disrumpens vincla chelydri,
Qui prius in spira morsum glomeravit inertem.
Idcirco cursim festinat credere Christo,
Agnoscens propriam tanta virtute salutem,
Insuper et meritum cumulavit sanguinis ostro,
Praemia sumpturus cum coeli coetibus almis.
Candida post sequitur cum binis martyra sertis,
Integritas nitidam, nec non et passio rubram
Plumabant pariter macta virtute coronam.




[Col. 0281]
DE OCTO PRINCIPALIBUS VITIIS. [1Kb]


[Col. 0281A] Digestis igitur sanctorum laudibus almis:
Quorum rumores sub coeli culmine flagrant,
Restat, ut ingentes depromant carmina pugnas
Ex vitiis procedentes, virtutibus atque,
Virginibus Christi quae coeli regna negabunt,
Florida lucifluae claudentes limina portae,
Ni virtute Dei procul elimata [Par eliminata] fatiscant,
Et fugiant furvas Christo trudente sub umbras.
Ecce catervatim glomerant ad bella phalanges,
Justitiae comites et virtutum agmina sancta.
His adversantur vitiorum castra maligna,
Spissa nefandarum quae torquent spicula rerum,
Aemula ceu pugnat populorum turma duorum,
Dum vexilla ferunt, et clangit classica salpinx,
[Col. 0281B] Ac stimulant Martem legionum cornua cantu.
His, inquam, denso virtutes agmine plures
Occurrunt vitiis gestantes bellica signa.
Cassida cum thoracis nec non ancile duelli,
Et macheram verbi, peccati monstra necantem,
Se in spatium pariter portant ad praelia mundi.
Virtutes quoque, parmarum testitudine sumpta,
Saeva profanorum contundunt tela sparorum.
Virginitas igitur quae calcat crimina stupri,
Quam non deturpat peccati saeva cicatrix,
Contra bellantes studeat certare catervas,
Octenosque duces, quibus haerent agmina saeva [Par., sancta],
Viribus armatis nitatur vincere virgo
Nec solum prodest tirones sternere stupri,
[Col. 0281C] Et macerare suam crudeli vulnere [Par., vibice] carnem,
Caetera ni fuerint vitiorum crimina septem,
Ad diram prostrata necem grassantibus armis.
Ut populus Domini liquit Memphitica sceptra,
Humida cum siccis pervadens caerula plantis,
Et quater annorum complevit tempora dena,
Hoc est, octoni spatiosa volumina lustri,
Usquequo promissae telluris regna capessat.
Sed plebs Aegypti rubro sub gurgite mersa,
Quae turmas flustris densas perdebat aquosis,
Ingluviem ventris juste signare potestur.
Quapropter pravas expugnans virgo cohortes,
Hanc pestem primo diram certamine vincat,
Quam sequitur scelerata phalanx, luxusque ciborum,
[Col. 0281D] Ebrietasque simul, nec non et crapula cordis,
Ingluviem dapibus quae semper pascit opimis.
Sed gula, quae dulcis lucratur [Par., lurcatur] fercula victus,
Et gestit saturare sui penetralia ventris,
Ac stomachum farcire studet praepinguibus extis,
Jejunii validis pellax prosternitur armis.
   Nam protoplastus, quem rex formavit Olympi,
Ruricolamque rudem palmis plasmaverat almis,
Pectora fecundans coelesti flamine vitae,
Jamdudum cecidit prostratus fraude gulosa,
[Col. 0282A] Dum vetitum ligni malum decerperet ambro,
A quo pestiferum gliscebat semen in orbe,
Unde seges spissa spurcis succrevit aristis;
Ebrietas animos solet enervare virorum.
Nam sator et mundi regnator post cataclysmum,
Cum genus humanum multarent aequora flustris,
Pastinat in scrobibus frondenti [Par., frondentem] palmite vitem,
Atque bibens nectar nudabat turpe veretrum.
Proles ut stolide rideret voce procaci,
Quod probrum cupiunt fratres velare paternum,
Tertius et primus pepli sub veste tegentes.
Si Bacchus valuit venerandum cogere vatem,
Ut devoraret sobolem, et genus omne nepotum,
Dicens: sit famulus Chanaan maledictus in aevum!
[Col. 0282B] Nunc potius metuit defruti pocula virgo,
Aethralem linquat ne victrix forte coronam.
Ebrius ad vitae se nescit tendere callem,
Loth quoque qui largus sceleratos vixerat inter,
Hospes hospitibus praebens umbracula tecti,
Dapsilis et tribuens cunctis solamina victus,
Cum scortatores, et molles sorde [Par., corde] cinaedos,
Qui Sodomae facinus patrabant more nefando,
Caerula sulphureis torrerent [Par., torrent quos] flumina flammis,
Nonne sator sobolem stupro cognovit adultam,
Ebrius in thalamo natarum nescius errans?
Quod scelus infandum patraret crimine nunquam,
Ni mero madidus nesciret jura tororum.
Quid memorem sapae temulentum nectare Nabal?
[Col. 0282C] Qui genus extorris, nec non et nomen avitum
Ebrius exprobrat, stolida cum voce cachinnans.
Et ni matrona prudens, fore damna marito
Pervigili sensu nosset ventura maligno,
Heu quantos demens seu quales stragis acervos,
A rege spreto pateretur lentus in aula!
Ut nullum paries mingentem lotia nosset,
Ante Aurora rubrum quam lumen spargeret arvis,
Idcirco hanc belvam studeat superare virago,
Ne balaena [Par., Bellona] vorax valvas explodat Olympi,
Spiritus ut nequeat paradisi scandere sceptrum.
Dura quidem jugiter virtutes bella facessunt,
Ingluviem contra, vincentem ferrea corda,
[Col. 0282D] Sed tamen integritas jejunis viribus obstat,
Frangantur dapibus ne propugnacula mentis.
Nectaris idcirco contemnit pocula mulsa,
Atque opulenta fugit pro Christo fercula virgo,
Virginitas felix queat ut servire Tonanti.
Exin certamen stuprorum bella secundum
Blanda cient caste Christo famulantibus alto.
Verum virginitas scortorum casta lupanar
Conculcat pedibus coeni fetentis ad instar:
Ex hoc nascuntur monstro turpissima verba,
Nec non scurrilitas, et scaevo ludicra gestu,
Frivolus et fallax amor, ac petulantia luxus.
[Col. 0283A] O quantos qualesve viros, et laude celebres.
Haec Bellona ferox sub tristia Tartara trusit,
Virgineum demens strophosa fraude triumphum!
Non sic egregiam virtutis perdere palmam
Forma venustatis valuit compellere Joseph,
Qui dominam sprevit nectentem retia luxus,
Et stuprum fugiens pepli velamina liquit:
Idcirco felix meruit Memphitica sceptra,
Quem totus celebrem terrarum praedicat orbis.
Quid referam Judith generosa stirpe creatam,
Prostibulum regis temnentem pectore puro,
Et stuprum sceleris calcantem corde profanum,
Civibus idcirco mortis discrimina passis,
Casta cruentatum gestavit vulgo [Par., fulva] tropaeum,
[Col. 0283B] Integrum servans devota mente pudorem.
Sic vitium carnis polluta sorde nocentis [Par., renatis]
Integritas almo contemnit casta triumpho,
Aemula virgineis proturbans bella sagittis,
Lurida prostibuli ne possit serpere virus
In fibras fragiles succensis torre medullis.
   Post philargyria producit tertia bellum,
Interpretatur vitium quod forte cupido.
Haec ductrix pugnae stipatur milite denso.
Non sola graditur per publica strata pedestris,
Arma cruenta ferens, et spicula lita [Par., lata] veneno.
Haec comites pravos, id est, mendacia mille,
Fraudes et fures, ac falsis frivola gestis,
[Col. 0283C] Appetitus turpis lucri, et perjuria inepta,
Atque rapinarum maculatos crimine quaestus,
Conglobat in cuneum cum falsis testibus ardens;
Ut Psalmista canit lacrymans delicta reorum,
Semper avaritiae nummi servire volentum:
Thesaurizat et ignorat cui congreget illa.
Paulus apostolico promulgat famine doctor,
Cunctorum causam contestans esse malorum.
Hoc vitium idcirco conetur frangere virgo,
Dum facinus vastum loculi gestator avarus
In Dominum lucis stropha patraverat atra,
Credita qui rabidis furtim marsupia palmis
Compilat, et stipem cupidus clam fraudat egenum.
Ultio quapropter lethali calce reatum
[Col. 0283D] Vindicat, et furem crudeli verbere plectit;
Qui regem coeli redimentem saecla cruore
Vendidit argenti caecatus munere demens.
Nec non Hebraeae gentis regnator avarus,
A quo florigera fraudatur vinea Naboth,
Conjuge crudeli schedam scribente nefandam,
Hoc scelus amborum strophoso crimine gestum
Castigat [Par. add. ex] superis prospectans arcibus ultor.
Namque cruenta canes finxere fluenta tyranni,
Qua dudum occubuit scopulorum grandine vasta,
Innocuus princeps, qui nullum laeserat armis.
Jezebel vero quae Tomum scripsit ad urbem,
Atque probos Domini multavit dira prophetas,
Acriter horrendi discerpunt dente molossi,
[Col. 0284A] Membraque purpureo tabo perfusa ruebant.
Sic quoque quassatis princeps sub moenibus urbis,
Perdidit aurati vitam per lucra metalli.
Tale fuit lethum miserorum forte clientum,
Quos simul ad montem saxorum turba terebat.
Cum Domini populus muri pinnacula septem
Denso vallaret cuneo fulgentibus armis.
Salpicis et clangor, nec non et classica sistri
Horrendum incussere metum per corda virorum,
Mox eversa ruunt urbis fastigia fractae,
Quae dudum steterant septenis arcibus amplae.
Aurea sic cupidus cumulans crepundia quaestu,
Farcit egens jugiter fulvo numismate saccum,
Et tamen expleri rabies ambusta negatur.
Ceu laris accensi crepitant incendia flammis
[Col. 0284B] Amplius, et quanto fuerint augmenta rogorum,
Tanto plus sitiunt ut torris fomite flagrent,
Sic igitur cupidus nec non infernus, et ignis
Conferri possunt terno paradigmate rerum.
   Ast vero quartam trux congregat ira catervam,
Quae semper furibunda cupit discrimina belli,
Et ciet ad pugnam mentes discordia fratrum,
Dum copulata piae disrumpit foedera pacis.
Ex hac nascuntur caedes cum strage nefandae
Et clamor vocis, simul indignatio frendens.
Sed moderata gerat cetram patientia contra [Par. certam . . . . terram]
Atque cruentatum ferro fractura cerebrum,
Irae bacchantis strepitum compescit enormem,
Vincere ne valeat Furiarum maxima mentes,
[Col. 0284C] Quamvis Gorgoneo stridat maculata cruore,
Atque venenatis mordendo sibilet hydris.
Dum caput ex Erebo nigrantis filia noctis
Tollit, et in mundum Stygiis emersa latebris,
Suscitat Allecto scaevas ad scandala mentes,
Haec solet ad bellum ferratos ducere contos,
Horrida facturos animabus vulnera sanctis,
Nostras ni Dominus mentes defendat inermes.
   Tristitiae quinto grassantia bella tumultu
Virtutum muros et propugnacula frangunt,
Tironesque Dei vexant crudelibus armis.
Quamque pusillanimis trux desperatio mentis
Opprimit incautam obtentu rancoris amari;
Bellator Christi sed mox umbone retundit,
Gesta tristitiae et pariter genus omne mucronum,
[Col. 0284D] Quae mentem stimulare solent, ne forte fatiscat [Par., resistat].
Hunc morbum aegroti medicantur gaudia cordis
Spiritus et laeto moderans praecordia gestu,
Nec rigor et rancor mentis penetralia turbent,
Ut nequeat Christi securus vivere miles.
Frangatur potius mox desperatio moesta,
Ne ruat in praeceps mentis statura labantis,
Si firmo careat nostri fundamine Christi,
Qui semper tremulos tutatur gratia gratis
Et nullum patitur lethali vulnere labi,
Ne desperatus medicantem spreverit aeger.
In geminas istud nomen se findere partes
Creditur, et duplici dirimuntur tramite causae.
[Col. 0285A] Una salutaris tendens ad limina lucis,
Altera mortalis penetrans ad Tartara tetra,
De qua nos salvare Deus dignetur ab arce.
   Hinc aciem sextam torpens Acedia ducit,
Otia quae fovet et somnos captabit inertes,
   Importuna simul verborum frivola sontum,
Instabilis mentis gestus et corporis actus,
Inquietudo simul stipatur milite denso.
Pervigil hanc pestem calcat constantia mentis,
Quae cetra Christi gestit defendere vitam,
Hostibus explosis secura pace potitur.
Spiritus ille vagus cupit ut mens otia quaerat;
Occupet et studium jam somnolentia sensus,
Sedula sollicitum pulset ne lectio pectus,
Lumina nec vigilum Scripturae tramite tendant [Pai., tendat].
   [Col. 0285B] Septimus insequitur densis exercitus armis,
Quam pestem prisci dicunt kenodoxia Graeci,
Vana quod in Latium transfertur gloria nomen.
Haec protoplastum pellexit fraude colonum,
Dirum persuadente scelus fautore malorum,
Tales ex atro dum rupit pectore voces:
In quacunque die vultis decerpere fructum,
Mox patefacta fiunt vestratis lumina frontis,
Nec non divini vobis comitantur honores.
O quam falsa latro spondebat frivola mendax,
Ut concessa rudis fuscaret munera vitae!
Nonne satis foret ut quadro cum cardine mundus,
Quem vertigo poli longis anfractibus ambit,
Usibus humanis serviret rite per aevum,
[Col. 0285C] Infula terrenos ni coeli comat alumnos?
Heu scelus, heu facinus, miseris mortalibus ortum [Par., miserum . . . . aevum]!
Et hac ex vana praesertim gloria fretus,
Haud metuit princeps, spe circumventus inani.
Ex hoc gignuntur vitiorum fomite clades,
Lethiferi primum verbi contentio praeceps,
Inde heresis gliscit, nec non jactantia crescit,
His quoque congreditur praesumptio trux novitatum,
Sed tiro infracta tectus testudine Christi,
Horrida vulnifici detrudit spicula ferri.
   Octavam cumulat truculenta superbia turmam,
Militibus Christi torquentem pila piacli,
Quae glomerare studet ventosa fraude maniplos,
[Col. 0285D] Et graditur semper fastu comitata maligno,
Dum pedibus pergit per mundi crimina fallax.
Sed cristata caput quassat sub nubibus atris.
Nam plerumque probos propriis prosternere telis
Nititur, et strages alienis factitat armis.
Nascitur atra frutex ex ista radice frondens,
Et nemus umbrosum diro de semine surgit.
Primo contemptus procerum praecepta docentum,
Dum mentis typhus ventoso pectore turget;
Nec non invidiae pestis progignitur inde,
Quae solet aequales tumido contemnere fastu,
Atque satellitibus spretis regnare superba.
Namque per invidiam lethalia sceptra vigebant,
Dum praedo pellax et tetrae mortis amator
Auctorem generis stropha pellexit inani,
[Col. 0286A] Scanderet ad superas arces ne turba nepotum.
Sic quoque livoris tabo corruptus enormi,
Splendida germani disrupit foedera frater,
Pinguia qui primus combusserat exta bidentum,
Despiciente Deo crudelis munera Cain.
Inde prava seges gliribus densescit acerbis,
Sanguine purpureo dum saevus rura cruentat;
Inde superbarum nascuntur murmura vocum,
Et crimen cordis dicto parere negantis,
Ac lacerans homines trux detractatio linguae.
   Caetera quae dudum numeravimus agmina septem,
Inter mortales terrena stirpe creantur.
Ast vero monstrum de quo nunc pagina fatur
Principium sumpsit super alta cacumina coeli,
Angelicus princeps, et protus lucifer aethrae,
[Col. 0286B] Ex Aquilone suum dum sublimare tribunal
Gestiit, et Domino similem se fraude spopondit.
   Jamque novem lapidum forma phaleratus amoena,
Contra Creatorem frustra turgescere coepit,
Dum scelus horrendum tetro sub pectore versat,
Ut Dominum propriis aequaret viribus audax,
Lucifer idcirco, deserto climate coeli,
Nigra satellitibus stipatus Tartara farsit.
Coelicolas ista prostravit belva superbos,
Qui prius angelica fulserunt luce corusci,
Sedibus et superis florebant sorte beata.
Tertia stellarum rueret dum portio praeceps,
Lucida bis tantum manserunt sidera sursum.
Denique si potuit coeli multare catervas,
Pestiferum natrix ructans de fauce venenum,
[Col. 0286C] Plus se terrenus mundani cultor agelli,
Hic metuat multo gypsam lacerare superbam.
Talia monstra potest humilis superare satelles,
Qui tumido nescit mentis turgescere typho,
Atque superborum conculcat crimina morum.
Nequidquam integritas famae praeconia captat,
Si cordis peplum corrodens tinea sulcat;
Si mentis gremium ventosa superbia farcit,
Frustra virginitas laudem rumoribus optat.
Culmina celsa valet humilis conscendere virgo,
Si sequitur Christum formam qui praestat alumnis,
Et mundi maculas purgarat sanguine fuso.
   Sed ne materiae moles, ceu sarcina grandis,
Deprimit, ut cunctas non possit charta coronas
[Col. 0286D] Prendere virgineas, aliis sed plurima restant
Perficienda, rudem malunt qui noscere sensum,
Ingeniique sui nolunt torpescere cotem,
Non aciem cordis scrabra rubigine perdunt,
Otia nec propriam linquunt obtunderre mentem,
Quin potius sacros versant sub pectore libros,
Crebro scrutantes praescripta volumina legum,
Quae superant mellis mulsum dulcedine, gustum
Flaventisque favi, cecinit quod carmine vates.
Sic lector libri solers, et gnarus amator,
Nititur electos Scripturae carpere fructus,
Ut pecus agrestes ex prato vellicat herbas,
Nocturnis recubans quas rursus ruminet horis.
Sed sus coenosis volutabri sordibus apta,
Alternare nequit crasso sub gutture rumen,
[Col. 0287A] Dum stratis recubans porcaster pausat obesus
Juncis et stipulis necnon filicumque maniplis.
Ante dies, inquam, quanquam mihi Quintilis ardens,
Sextilis aut etiam protelent tempora terris,
Deficiet, totam quam possim pandere famam,
Virginibus castis fantem praeconia laudis.
Nec valet immensum perfecte forte pudorem,
Garrula raucisono complecti pagina versu,
Quamvis millenis collaudent ora loquelis,
Sicut folligenis respirant organa flabris,
Musica concisis, et clamat barbita bombis.
Vinea parva mihi flaventes protulit uvas,
Quamvis in gracili vernaret pampinus arvo.
Unde pudicitiae carpens de palmite botros,
Ocius expressi metrorum paucula musta;
[Col. 0287B] Non tamen arbitror quod acescant prorsus in aevum,
Aut dentes stridant in potu forte bibentum,
Ni fallax caupo strophas infundat aquosas,
Qui solet interdum mercantes fallere lymphis,
Dum studet in cuppis defruti perdere nectar.
Taliter astipulans natos de vite racemos,
E quibus in praelo plantis contunditur uva.
Jam tempus cogit currentes claudere versus,
Rustica magnificis condentem carmina sanctis,
Terminus aequoreo dum venit margine metri,
Ponti spumosas ut nauta transfretat undas,
Maxima per modicam dimensus caerula lintrem,
Attigit optatum lassus de gurgite littus,
Turgida ventosis deponens carbasa malis,
Antennasque simul solvens de parte rudentum,
[Col. 0287C] Anchora fluctivagam nunc sistat metrica barcam,
Ut saltem in portu quassatus navita flustris,
Ad requiem tendens, optata sorte fruatur.
   Hos igitur pauper supplex obsecro patronos,
Virgineis proprium comentes actibus aevum
Et famulas Domini precibus pulsabo misellus,
Integritate sua quae Christi regna merentur,
Limpida stelligeri scandentes culmina coeli,
Ut Dominum pulsent clamosa voce Tonantem,
Qui solet indignis ultro miserescere vernis,
Conversisque reis noxarum solvere vincla,
Quatenus ante diem qui vitae lumina claudit,
Nec non ante diem qui mortis limina pandit,
Cuncta piaclorum solvantur gesta meorum,
[Col. 0287D] Et quodcunque mali gessit lasciva juventus,
Deleat aeternus, coelorum gloria, Christus
Clementer veniam tribuens, peccata remittat,
Actibus, aut dictis, seu solo noxia sensu;
Sic mihi dignetur sanctorum summa potestas,
Praesidium misero devote ferre vicissim,
Quos ego virgineo descripsi carmine metri,
Ut minime lateant castorum serta per orbem,
Qualiter ex propria meruissent carne coronas
   Sed vos virgineis comit quos infula sertis,
Hoc opus adversus querulos defendite scurras,
Reprehensorum claudentes labra loquentum,
Cum tamen haud metuam scurrarum dicta legentum,
Qui malunt vatum schedas lacerare canentum,
Dum furvas verbi quaerunt in luce tenebras,
[Col. 0288A] Planaque rimantur tortas per rura salebras,
Littera si titubet, vel certe syllaba nutet,
Si genus, aut numerus, vel causus ab ordine cedat,
Si persona triplex maneat, duplexque figura,
Quinquies et currant verborum tempora rite,
Nec tamen emendant titubantis gramma poetae,
Sed semper cupiunt scriptorum carpere chartas
Ut caper hirsutus rodit cum dente racemos,
Floribus evacuans frondenti palmite vites,
Qui quondam vexit populi in deserta piaclum;
Sanxerunt veteris quod scita voluminis alma.
Talia sed timidus dictorum tela pavescat,
Qui propriis nunquam confidit belliger armis,
Cassida nec capiti discit praetendere metri,
Nec spinam lorica noscit defendere prosae;
[Col. 0288B] Armet sed dextram capulus, ceu parma sinistram,
Cruraque non careant ocreis, nec femina ferro,
Neu timeat scriptor terrentis ludrica linguae.
Nam tremulos terret nocturnis larva latebris,
Quae solet in furvis semper garrire tenebris,
Sic quoque mascharum facies cristata facessit,
Cum larvam, et mascam miles non horreat audax,
Qui proprio fretus praesumit fidere questu.
   Cum sit digestus sanctorum sexus uterque
Alta supernorum qui scandunt arva polorum,
Octonusque simul peccati calculus atri
Expositus gracili verborum clave patenter,
Quem Deus a nostri detrudat pectoris antro,
Et procul, in furvas emigret luce tenebras.
Nunc in fine precor, prosam metrumque legentes,
[Col. 0288C] Hoc opus ut cuncti rimentur mente benigna,
Dum patulis lustrent textum sub fronte fenestris.
Quod geminum constat discretis forte libellis,
Ut mihi cum precibus peccati vincla resolvant,
Et pretium libri pendant oramine crebro,
Quatenus aethereum qui servat regmine regnum,
Principio vel calce carens et temporis expers,
Cui dedit aut dempsit nil mundi longa vetustas,
Arbiter aeternum mihi jam miserescat in aevum.
Qui laetabuntur per coeli culmina sancti,
Atque catervatim laudabunt voce Tonantem;
Patriarchae primo, qui gentis germina sacrae,
Et sobolem, stirpemque rudem genuere nepotum,
Per turmas pariter procedunt agmine denso,
[Col. 0288D] Et regnatoris stipant sublime tribunal,
Illic et vatum laetatur turma priorum,
Quae quondam cecinit nostri cunabula Christi,
Cum restauraret labentia saecla redemptor,
Expurgans veterum clemens monumenta malorum.
Illic martyribus florescit vita perennis,
Vulnere qui diro quaerebant praemia macta,
Purpureo patulum mercantes sanguine regnum,
Quo confessorum gaudebunt agmina sancta,
Quamlibet expertes effusi sanguinis essent,
Sed tamen egregiam meruit confessio palmam.
Illic virginibus, qui linquunt lurida carnis
Gaudia terrenae, confertur gloria regni,
Dum decies denis modulantur millibus odas,
Et quater undecies conclamat carmina Christo,
[Col. 0289A] Agnum sectantes, qui quondam sanguine rubro
Sordida peccantis saecli maledicta piarat.
Cum his coelicolae qui fausta sorte fruuntur,
Atque coronati gestant vexilla tropaei,
[Col. 0290A] Quique catervatim densis coeleste tribunal
Millibus in gyro vallabant sidera supra,
Ultimus in requiem divino munere fretus,
Adduci merear, Christo regnante per aethram.




[Col. 0289]
DE BASILICA EDIFICATA A BUGGE FILIA REGIS ANGLIAE. [1Kb]


Hoc templum Bugge pulchro molimine structum
Nobilis erexit Centwini filia regis,
Qui prius imperium Saxonum rite regebat,
Donec, praesentis contemnens culmina regni,
Divitias mundi rerumque reliquit habenas,
Plurima basilicis impendens rura novellis,
Qua nunc Christicolae servant monastica jura.
Exin sacratam perrexit quaerere vitam,
Dum proprium linquit Christi pro nomine regnum;
Qui tamen ante tribus gessit certamina pugnis,
Et ternis pariter confecit bella triumphis.
Sic rexit regnum plures feliciter annos,
[Col. 0289C] Donec conversus cellam migravit in almam,
Inde petit superas meritis splendentibus arces
Angelicis turmis ad coeli culmina ductus,
Coelicolis junctus laetatur sorte superna.
Post hunc successit bello famosus et armis
Rex Cadwalla potens regni possessor et haeres.
Sed mox imperium mundi sceptrumque relinquens,
Turgida cum ratibus sulcabat caerula curvis,
Et maris aequoreos lustrabat regmine campos.
Algida ventosis crepitabant carbasa flabris,
Donec barca rudi pulsabat littora rostro.
Exin nimbosas transcendit passibus Alpes
Aggeribus niveis et montis vertice septas.
Cujus in adventu gaudet clementia Romae,
Et simul ecclesiae laetatur clerus in urbe,
[Col. 0289D] Dum mergi meruit baptismi gurgite felix.
Post albas igitur morbo correptus egrescit,
Donec mortalis clausit spiracula vitae,
Alta supernorum conquirens regna polorum,
Clarum stelligeri conscendens culmen Olympi.
Sed his principibus coelum penetrantibus altum,
Quorum descripsi jam bina vocabula dudum,
Tertius accepit sceptrum regnator opimum,
Quem clamant Ini certo cognomine gentes,
Qui nunc imperium Saxonum jure gubernat.
Quo regnante novum praecelsa mole sacellum
Bugge construxit supplex vernacula Christi,
Qua fulgent arae bis seno nomine sacrae
Insuper apsidam consecrat Virginis arae,
[Col. 0290A] Praesentem ergo diem cuncti celebremus ovantes,
Et reciproca Deo modulemur carmina Christo.
Menstrua volvuntur alternis tempora festis,
[Col. 0290B] Et vicibus certis annorum lustra rotabunt.
Dulcibus antiphonae pulsent accentibus aures,
Classibus et geminis psalmorum concrepet oda,
Hymnistae crebro vox articulata resultet,
Et celsum quatiat clamoso carmine culmen.
Fratres concordi laudemus voce Tonantem,
Cantibus et crebris conclamet turba sororum.
Hymnos ac psalmos et responsoria festis
Congrua promamus subter testudine templi,
Psalterii melos fantes modulamine crebro,
Atque decem fidibus nitamur tendere lyram,
Ut Psalmista monet bis quinis psallere fibris.
Unusquisque novum comat cum voce sacellum,
Et lector lectrixve volumina sacra resolvat.
[Col. 0290C] Istam nempe diem, qua templi festa coruscant.
Nativitate sua sacravit virgo Maria,
Quam jugiter renovant Augusti tempora mensis [Deest in Edd.],
Dividitur medio dum torrens sextilis orbe,
Qui nobis iterum restaurat gaudia mentis,
Dum vicibus redeunt solemnia festa Mariae,
Et veneranda piis flagrant altaria donis.
Haec domus interius resplendet luce serena,
Quam sol per vitreas illustrat forte fenestras,
Limpida quadrato diffundens lumina templo.
Plurima basilicae sunt ornamenta recentis,
Aurea contortis flavescunt pallia filis,
Quae sunt altaris sacri velamina pulchra.
Aureus atque calix gemmis fulgescit opertus,
[Col. 0290D] Ut coelum rutilat stellis ardentibus aptum,
Sic lata argento constat fabricata patena,
Quae divina gerunt nostrae medicamina vitae,
Corpore nam Christi sacroque cruore nutrimur.
Hic crucis ex auro splendescit lamina fulvo,
Argentique simul gemmis ornata metalla.
Hic quoque thuribulum capitellis undique cinctum,
Pendet de summo, fumosa foramina pandens.
De quibus ambrosiam spirabunt thura Sabaea
Quando sacerdotes missas offerre jubentur.
Nunc clara ingenito dicatur gloria Patri,
Nec minus et genito promatur gloria Nato
Spiritus atque sacer consorti laude fruatur.




[Col. 0291]
POEMA DE ARIS BEATAE MARIAE ET DUODECIM APOSTOLIS DEDICATIS.



[Col. 0291A] I.

Hanc aulam Domini servat tutela Mariae,
Cui veneranda rudis sacrantur culmina templi,
Et nova consurgunt sacris vexilla triumphis.
Hac celebratur honor sacrae Genitricis in aula,
Quae verum genuit Lumen de lumine Patris,
Quem clamant Titan almo spiramine vates.
Femina praepollens, et sacra puerpera virgo,
Audi clementer populorum vota precantum,
Marcida qui riguis humectant imbribus ora,
Ac genibus tundunt curvato poplite terram,
Dum veniam fuso lacrymarum fonte merentur,
Et crebris precibus delent peccamina vitae.
Haec, inquam, virgo coelesti pignore feta
Edidit ex alvo salvantem saecula Regem,
[Col. 0291B] Imperium mundi solus qui jure gubernat,
Ut dudum angelico discit virguncula fatu,
Cum Pater altithronus Gabriel misisset ab astris.
Haec fuit egregius quam promit carmine vates,
Qui Solymis quondam dives regnavit in arvis,
Hortus conclusus florenti in vertice vernans,
Fons quoque signatus coelesti gurgite pollens,
Nec non et turtur tremulus. Cui praescius infit
Angelus: En sobolem generabis, virgo, perennem,
Atque puerperium paritura puerpera gignes,
Filius altithroni faustus vocitetur in aevum.
Spiritus e coelo veniet sanctissimus in te,
Virtus ecce tuo confert umbracula cordi.
Patris obumbrabit te, virgo, celsa potestas.
Quo dictu matri turgescunt viscera fetu,
[Col. 0291C] Qui genitus mundum miseranda labe resolvit,
Atque crucifixus polluta piacula tersit.

II.

Hanc Petrus absidam sanctorum sorte coronat,
Claviger aetherius qui portam pandit in aethra
Janitor aeternae recludens lumina vitae.
Omnibus hic geminum digessit dogma per orbem,
Quod binis constat descriptum rite libellis,
Pectore qui patulo Christi praecepta capessunt,
Ut prius aequoreas captabat recte catervas
Linea squamigeris extendens vincula turmis:
Sic hominum cuneos mundi de gurgite raptos
Ducit ad aeternum coelesti remige regnum,
Ut tibi Salvator vera cum voce spopondit,
Quando piscantem panda de puppe vocabat.
[Col. 0291D] Qui ponti pedibus calcavit caerula glauci,
Sed mare mergentem tumidis non sorbuit undis;
Dextera dum Christi turgentia marmora pressit,
Cujus praestabat defunctis umbra medelam,
Dum sani rursus redeunt ad lumina vitae,
Quamvis ante nigrae lustrassent limina mortis.
[Col. 0292A] Hic quoque poplitibus necnon et cruce gemello
Claudum restaurat fretus virtute Tonantis,
Et cito sanatis praecepit pergere plantis,
Quem prius ad templum gestabant forte propinqui.
Hic etiam binos multavit morte malignos,
Qui pretium fundi celarunt fraude nefandum.
Insuper et magicum falsi phantasma Simonis
Funditus evacuans tetras detrusit in umbras,
Romanum vulgus solvens errore vetusto.
Qui praecelsa rudis scandit fastigia turris,
Atque coronatus lauri de fronde volavit,
Sed mox aetherias demittens fructifer auras
Cernuus ad terram confractis ossibus ambo
Corruit, et Petro cessit victoria belli.
Qui cruce confixus gaudens tormenta luebat,
[Col. 0292B] Horrida crudelis passurus vulnera ferri.
Quem Deus aeternis ornatum jure triumphis,
Arbiter omnipotens ad coeli culmina vexit.

III.

Saurus, qui sanctus multavit carcere turbas,
Credulus efficitur mutato nomine Paulus,
Plurima frugiferis dispergens semina verbis,
De quo sacra seges mundi succrevit in occa.
Quem Deus infidum coeli clamavit ab arce:
Quid me persequeris dura cum calce refragans?
Ergo diem ac noctem, ponti sub gurgite mersus,
Magna supernarum meruit spectacula rerum.
Tertia coelorum raptus fastigia scandit,
Atque poli proceres vidit cum mente maniplos,
Quem Pythonissa procax clamavit voce proterva.
[Col. 0292C] Spiritus abscessit, Paulo purgante, puellam,
In vacuasque procul fugiens evanuit auras,
Ephebum puerum lustrantem Tartara mortis
Suscitat in proprias anima penetrante medullas.
Nonne manum merito geminis fraudavit ocellis
Cerneret ut numquam splendentem lumine Phoebum?
Cruribus atque suris claudum restaurat egrotum,
Quem fortuna prius gressu privavit egentem.
Sicque patrem populi quem febris torsit anhela
Torridus atque calor, frigus brumale coquebat.
Nec non extales multa poena pudenda
Curavit, citius Domino tribuente medelam
Dum sarmenta prius glomeraret Paulus ad ignem
Torribus ut pellat brumosis frigida nimbis,
[Col. 0292D] Vipera dira manum lethali dente momordit;
Sed Paulus gelidum non sensit vulnere virus,
Laedere nec sanctum valuit crudele venenum.
Denique squamosa contectum pelle chelydrum
Protinus in flammas torrendum tradidit atras.
Postquam complevit labentis tempora vitae,
[Col. 0293A] Martyrium rubro quaesivit sanguine sacrum,
Purpureusque cruor venarum fonte cucurrit.
Ossa tegat tellus quamvis modo mole sepulcri,
Attamen in proceras ascendit spiritus arces,
Coetibus angelicis nimbosa per aethera ductus.

IV.

Hic simul Andreas templi tutabitur aram
Petri germanus, qui quondam funera lethi
Horrida perpessus sacrata carne pependit.
Quem Deus Oceani lustrantem frustra phaselo
Coelitus ascivit gradiens per littora ponti.
Protinus Andreas, compunctus voce Tonantis,
Credidit aeternum salvantem saecula Regem,
Pendula capturae contemnens retia spretae,
Et dicto citius Christi praecepta facessit.
[Col. 0293B] Quis numerare valet populosis oppida turbis,
Illius eloquio quae fana profana fricabant,
Credula pandentes Regi praecordia Christo?
Nempe vicem Domino solvebat calce cruenta,
Dum crucis in patulo suspensus stipite martyr
Ultima mortalis clausit spiracula vitae,
Purpureas sumens Christo regnante coronas.

V.

Hic quoque Jacobus cretus genitore vetusto
Delubrum sancto defendit tegmine celsum,
Qui clamante pio ponti de margine Christo
Linquebat proprium panda cum puppe parentem.
Primitus Hispanas convertit dogmate gentes,
Barbara divinis convertens agmina dictis,
[Col. 0293C] Quae priscos dudum ritus et lurida fana
Daemonis horrendi decepta fraude colebant.
Plurima sic praesul patravit signa stupendus,
Quae nunc in chartis scribuntur rite quadratis.
Hunc trux Herodes, regni tetrarcha tyrannus,
Percussum machaera crudeli morte necavit:
Quem pater excelsus, qui sanctos jure triumphat,
Vexit in aetherias meritis fulgentibus arces.

VI.

Nec minis interea glomeratur virgo Joannes
Quem germana simul junxit concordia Christo,
Dum pandam vetulo linquit cum Patre carinam,
Retibus aequoreas claudentem marmore praedas;
Qui prius algosis verrebat caerula remis,
[Col. 0293D] Piscibus insidias nectens sub gurgite ponti,
Sed clamante Deo luctantes littore lymphas,
Retiferamque navem caro cum fratre relinquit,
Et Dominum sequitur coeli qui regnat in arce.
Hic fuit egregius Christi regnantis alumnus
Omnibus anterior, magno dilectus amore,
Quem rex extorrem Romae qui regna regebat,
Trusit in exsilium cymba trans caerula vectum,
Exsul qua positus rerum spectacula plura,
Crevit in exstasi, coelesti numine fretus.
Quae modo membranis per mundum scripta leguntur,
Pausatque effeto [Par., in Epheso] praefatus corpore praesul,
Praemia sumpturus cum clanget classica salpinx.
Ultima dum priscis labuntur tempora saeclis.

[Col. 0294A] VII.

Hic Thomas Didymus, nomen sortitus Achivum,
Servat sacratum sarta testudine templum,
Vulnera qui tangens crudeli cuspide gesta,
Credidit extemplo salvantem saecla Monarchum;
Quamvis ante foret sociis incredulus almis,
Atque fidem dubio gestaret corde sinistram,
Dum chaos inferni surgens de morte Redemptor
Linqueret abstrusum, vasta comitante caterva,
Sed mox ambiguum convertit rubra cicatrix,
Discipulo palpante trucis vulnuscula ferri,
Dum foribus clausis trepidans qua turba latebat
Pacifer intraret Christus Salvator in aulam.
Hunc igitur soboles misit veneranda Tonantis
Evas gentes almis convertere biblis,
[Col. 0294B] Plurima magnificis patrantem signa triumphis.
India tum sacris coluit simulacra nefandis,
Doctrinis veterum stolidis instructa parentum,
Sed confessa fidem, Thoma lucrante salutem,
Credidit in Christum coeli qui sceptra gubernat.
Denique, transacto praesentis tempore vitae,
Protinus aethereum Thomas lustravit Olympum,
Quem fani flamen veteris cultorque sacelli
Sanguine rorantem rigida transverberat ense,
Praemia sumpturum, cum tellus sponte dehiscet,
Omnia de priscis et surgent corpora tumbis.

VIII.

Necnon Jacobus, Christi matertera cretus,
Et consobrini felici nomine fretus,
Hanc aedem Domini de summo servat Olympo,
[Col. 0294C] Quem plebs Judaea, saevo bacchante tumultu,
Pulsum de pinna fullonis fuste necavit,
Quod Christum populis scandens fastigia templi
Concionaretur crebro sermone sacerdos.
In cujus genibus pellis callosa refertur,
Dum crebris vicibus oraret voce Tonantem,
Poplitibus flexis tundens pavimenta sacelli;
Lanea villosi sprevit velamina pepli,
Linea brumosis sumens mantilia flabris.
Sic quoque flagrantem contemnens corpore nardum
Thermarum penitus neglexit pectore pompam.
Non cirrhos capitis ferrata forcipe dempsit,
Nec culter malas vestis lanugine rasit:
Cujus virtutum tanta praeconia constant,
Ut vindicta necis, quam dira morte luebat,
[Col. 0294D] Interitus fieret Solymae populique ruina,
Dum Titus Caesar, densa comitante caterva,
Cum genitore simul Romanis arcibus orto,
Urbem ferriferis vallaret millibus amplam,
Donec dira fames consumpsit strage catervas
Moenibus obstructas et muri carcere septas,
Tempore quo tenerum mactavit femina natum,
Insuper assandum verubus transfixit acutis,
Quem coctum laribus crudelis mater edebat,
Humanae penitus naturae jura resolvens,
Horresco referens effebi funus acerbum.
Sic vindicta crucis multavit clade nefandos
Sic quoque Jacobi multavit passio sontes.
Undecies centena simul cecidisse leguntur
[Col. 0295A] Millia per miseram moribundis civibus urbem.
Insuper et centum venduntur millia passim,
Quos rigidus ferri neglectus mucro reliquit,
Et famis exigua perierunt [Par., fugerunt] funera stipe.

IX.

Hic quoque commemorat metrorum comma Philippum
Quem pius aethrali ditavit gratia Christus,
Barbara qui docuit doctrinis agmina sacris
Credere per Scythiam salvantem saecula Christum,
Qui dudum tetra torpebant mortis in umbra
Auctorem lucis tenebroso corde negantes,
Atque creaturae famulantes ordine verso.
Donec apostolicam exhauserunt aure loquelam,
Limpida perpetui cernentes lumina Phoebi.
Omnes certatim merguntur gurgite sacro
[Col. 0295B] Flagitium sceleris purgantes fonte lavacri.
Inde Asiam properat sanctis convertere biblis,
Idola quae dudum decepta fraude colebat,
Credula sed citius pandit praecordia Christo
Splendida discipuli dum fantis verba capessit.
Sic felix Asiae convertit dogmate regnum,
In qua post obitum fatali sorte quiescit,
Cujus hoc templum sacrata tuebitur ara.

X.

Ultima terrarum praepollens India constat,
Quam tres in partes librorum scripta sequestrant,
Idola quae coluit paganis dedita sacris.
Sed Bartholomeus destruxit lurida fana,
Effigies veterum confringens jure deorum,
Hebrea quem clamat peregrinis lingua loquelis.
[Col. 0295C] Proles suspendentis aquas in nubibus atris,
Humida nimbosis dum stillant aethera guttis,
Quot signat procerum coelestis dona profundi,
Ut quondam cecinit psalmorum carmine vates:
Ecce latex rorat tenebrosis nubibus aeris.
Post haec martyrii mercatur serta cruenta,
Et sequitur Dominum pictus cum stigmate Christi,
Cujus hoc templum veneranda tuebitur ara.

XI.

Mattheus egregium describens dogma salutis,
Hebrea per simplum degessit dicta libellum,
Plurima sanctificis narrans miracula saeclis,
Quae modo per mundum divulgant scripta triquadrum.
Quem Phison fluvius paradisi fonte redundans
[Col. 0295D] Tropica [Par., Mire] portendit pandens mysteria rerum.
Fontis designat Salvator jure figuram
De quo quadrifluis decurrunt flumina rivis.
Quatuor ut quondam nascentis origine saecli
Limpida per latum fluxerunt flumina mundum,
Quae rubros flores et prata virentia glebis
Gurgitibus puris et glauco rore rigabant;
Sic doctrina Dei fluxit de fonte quaterno
Arida divinis irrorans corda scatebris.
Hanc scriptor verax expressit Mattheus olim,
Quemque propheta Dei sacro spiramine plenus
Humana specie vidit signarier olim,
Quod Christi patres et avos numeraret avorum
E queis Salvator noster cunabula sacri
Sumpserat in mundo scelerata piacula clemens.

[Col. 0296A] XII.

Simon Zelotes nec non Chananeus idem.
Inter apostolicos Petri cognomine functus,
Coetus qui docuit gentiles dogma supernum,
Ut celsum peterent coelesti tramite regnum;
Cujus in hac aula sacra servabitur ara,
Cum polus et tellus ac ponti flustra fatiscant,
Donec supremis scintillent saecla favillis,
Et mundi moles, montes collesque liquescant,
Atque creaturae cerarum fluxus ad instar
Machina succumbat flamma crepitante per orbem.

XIII.

Supremus numerum concludat Thaddeus almum,
Cui cognomen erat praeclarum Libbeus olim,
Quem duxisse ferunt Christi cum grammate schedam
[Col. 0296B] Abagaro, quondam qui regni sceptra regebat,
Postquam Tartareum damnavit morte tyrannum,
Et tetris Erebi gaudens emersit ab antris.
Exin sidereum Christus conscendit Olympum.
Dicitur hic etiam vulgato nomine Judas,
Cujus praesenti laudes celebrantur in aula;
Qui nobis binum facundo famine biblum
Edidit, antiquas promulgans ore loquelas,
Quas Enoch prisco descripsit tempore vates
Ante rapax mundum quam pontus plecteret undis,
Dicens: Ecce venit Dominus cum millibus almis
Ponere judicium cunctis habitantibus orbem,
Quos nubes appellat aquas stillante carentes,
Frigida quas rapidis dispergunt flamina ventis,
Nec non arboribus sterili de stipite natis
[Col. 0296C] Comparat, autumni quae fructum tempore perdunt.
Sic quoque spumiferis undarum fluctibus aequat
Errabunda vocans coelorum sidera sontes,
Qui servata restat tenebrosis poena procellis.
Nempe feras gentes et ponti barbara regna
Judas ad Dominum doctrinis flexerat almis,
Cujus in Armenia sopitum morte cadaver
Exsurrecturum fatali fine quiescit.
Sed tamen aethereas lustravit spiritus arces.

XIV.

Hoc sacer observat delubrum Matthias almum,
Unus qui fertur de septuaginta fuisse
Discipulis Domini qui sacrum dogma docebant,
Quem Deus electum signavit sorte superna,
Dum Judas Scarioth, stropha deceptus iniqua,
[Col. 0296D] Culmen apostolici celsum perdebat honoris,
Atque fibras olidas tetro cum viscere fundit,
Cum crepuit medius laqueo suspensus ab alto,
Qui Dominum lucis redimentem sanguine saecla
Vendidit ut cupidus fulvum numisma capessat.
Matthias idcirco, spreto latrone nefando,
In Domino fretus numerum supplevit eumdem,
Junctus apostolicis gratatur jure triumphis.
Jam bis sena simul digessi nomina Patrum
E quibus Altithrono conversus credidit orbis.
Hos precibus verna crebris et pectore fulvo,
Ut mihi clementer noxarum pondera laxent,
Et veniam dantes commissa piacula solvant,
Quatenus in requiem, divina gratia fretus,
Ultimus ingrediar Christo regnante per aethram:




[Col. 0297]
VERSUS IN HONOREM APOSTOLORUM SCRIPTI, DUM AUCTOR ECCLESIAM EORUM ROMAE INTRARET. [1Kb] (C,S)


[Col. 0297A] Hic celebranda rudis florescit gloria templi,
Limpida quae sacri signat vexilla triumphi;
Hic Petrus et Paulus, tenebrosi lumina mundi,
Praecipui Patres populi qui frena gubernant,
Carminibus crebris alma venerantur in aula.
Claviger aetherius, portam qui pandis in aethra,
Candida coelorum recludens regna Tonantis,
Exaudi clemens populorum vota precantum,
Marcida qui riguis humectant imbribus ora;
Suscipe singultus commissa piacla gementum,
Qui prece fragranti torrent peccamina vitae.
[Col. 0298A] Maximus en doctor Paulus, vocitatus ab axe
Saulus, qui dictus mutato nomine Paulus,
Cum cuperes Christo priscos praeponere ritus,
Post tenebras claram coepisti cernere lucem;
Vocibus orantum nunc aures pande benignas,
Et tutor tremulis cum Petro porrige dextram,
Sacra frequentantes aulae qui limina lustrant;
Quatenus hic scelerum detur indulgentia perpes,
Larga de pietate fluens et fonte superno,
Dignis qui nunquam populis torpescit in aevum.




[Col. 0297]
FRAGMENTUM DE DIE JUDICII, UT VIDETUR. NUNC PRIMUM EDITUM, SED VALDE CORRUPTUM [1Kb] (C)*


[Col. 0297B] Cur non ex aliquo possit confingere nota
Quae fuerat quondam qui vixerat ante figuram,
Ac similemque suae jubeat resurgere formae,
Cum sint omnia Dei, reddet namque omnia pontus.
Tellus jussa revomit quidquid contexerat olim.
Si quae forte rogis dissolvit flamma sopitis,
Aut aliquem vastis absorbuit aequor in undis,
Si cujusque fame devorarant viscera pisces,
Aut fixere ferae crudelia funera membris,
Alitibus jacuit rapto de corpore sanguis,
Ultima nec domino negabunt funera quemquam
Apparere Deo vivos de morte necesse est,
Resumptisque suis homines astare figuris.
Semina sic jactis creduntur arida terris,
Et penitus pressis parescunt mortua sulcis,
[Col. 0297C] Inde recreatis animatur culmus aristis.
En iterum vivis granescunt fortia granis,
Concurruntque . . . vario cum fenore messes.
Sidera cuncta cadunt, iterum renovata lucescunt,
Et dies in densa moritur cum lumine nocte;
Solque cadit, iterumque redit sub lumine coelum,
Ortus et in rutilo fulgebit orbe peracto.
Lux perit umbrato veniente vespere mundo,
Et remeat toto renovatque gaudia saeclo.
Sic renovata suo vivit de funere phoenix,
Exemploque suos volucres resurgit in hortus
Et nudata foliis suo tempore fructicat arbor,
Atque iterum pomis curvantur germina rami.
Ergo ut a voce mundo tremente divina,
[Col. 0298B] Et penitus pressis virtutibus aetheris altis,
Tunc fragor ingenitus et maxima murmura coeli.
Promovente Deo veniente judice mundi.
Protinus innumeri concurrere ire ministri.
Convallantque Deum cum majestate celesti.
Angelica latae descendens agmina terris,
Omnes nuntii Dei, quibus est divina facultas;
Praecipuae forma virtutis spiritus omnes.
Igneus his vigor est et nobillima corpora coelo
Vis divina migrat, in totum intonat aether
Hic trepidans terra penitus universa remugit,
Parturiens homines, quos reddere jussa debebit.
Mirantur comites, turbantur denique nimbi,
Astra mirata tabent subito virtutis ab alto,
Atque inclinata Domino descendere coelo
[Col. 0298C] Hinc jubente Deo facile cum voce potenti.
Continuo ruptis per omnia regna sepulcris,
Omnis humus laetis effundit hiatibus ossa,
Viventesque . . . . . . . . . . populos eructat arena.
Haerent membra comis, nectuntur ossa medullis,
Consertique regunt spirantia corpora nervi,
Et simul infusae moventur sanguine venae,
Dimissaeque cavis animae redduntur apertis,
Organa quaeque sua repetunt surgentia cuncta.
Proh miranda quies! hic omnis pullulat aetas.
Pullulat antiqua mortuorum pulvere terra.
Matres atque viri repetita luce resurgunt,
Magnanimi juvenes, pueri innuptaeque puellae.
Defunctique senes animis viventibus adsunt,
[Col. 0299A] Infaustumque gemens resonat vagitibus orbis.
Tunc variae gentes veniunt de sedibus imis,
Rusticus et miles, posito diademate reges,
Paupere commistus aequali in agmine dives.
Altus ubique tremor precibus nunc ingemet orbis,
Tendentesque manus populi clamore morantur.
Ipse sedens Dominus eminet lumine clarus,
Et prepotens cunctis micat in virtutibus ignis,
Excelsoque throno coelesti sede coruscat,
Martyribus septus, numero candente virorum.
Dilectisque suis comitatus vatibus exstat,
Clara quibus niveis effulgent tempora taeniis.
Jamque sacerdotes nitidis in vestibus adsunt,
Gestantes rutilant premialia vincla coronis
Submissaeque omnes genibus. . . . . adorant,
[Col. 0299B] Solusque agius sanctusque Deus, vox omnibus una est,
Aeternaque dies atquo immutabile tempus;
Lux ubi clara lucet, spirat salubrior aura,
Et secreta Deo regio ditissima campis,
Beataque nimis sereno in cardine sedis
Semper victura, semperque in luce futura
Lucet, et aspirans vitali flamine ventus,
Omniferaeque solo praedivite. . . . . .
Florea vibratis conflagrat purpura pratis.
Hic rosei nivea variantur semina ruris,
Aut roseis nivea crispantur floribus aura.
Nescia illa quibus suavescat pulchrior alga,
Aut quibus aetheris aspirat mollior aura,
Quis melior specie, aut quis praecellat honore.
Nunquam florigeris similes nascuntur in hortis;
[Col. 0299C] Lilia nec nostris floruerunt talia campis,
Nec notata rubet mox ut rosa panditur alba,
Purpura nec sic esi Tyrio concocta rubore,
Gemma coloratis fulget speciosa lapillis
Prasinus inde nitet, illinc carbunculus ardet,
Smaragdusque lapis micantea lumina fundit.
Hic et odoriferis nascuntur cinnama virgis,
Et viridis laetum gratum conflagrat amoenum.
Hic jacet ingenti radiatum luminis aurum,
Et nemora alta tenens florenti vertice coelum,
Nox ubi nulla suas defendit tetra tenebras,
Iraeque insidiae [que metus] pulsaeque a limine curae,
[Col. 0300A] Hic malus extremis religatur exsul in oris,
Hicque labo veritus fines habitare beatos.
Illic prisca fides electa in sede quiescit;
Justitia gaudens aeterno in foedere vivit,
Et secura salus placitis laxatur in arvis.
Hic quicunque bonus. . . . . bonique colonus,
Quique Deum metuit innoxia mente trement,
Atque suos coluit sacra pietate parentes,
Aut inopem quoties opibus solatus amicum,
Et coluit sanctam semper sine crimine vitam,
Atque laboranti quisquam subvenit amico.
Pauperis adjutor, solitusve fovere pupillos.
Eruit et nocitos, subvenit crimine pressis,
Hospitibusque suae tribuit qui munera mensae,
Non aliquem nocuit, et non aliena cupivit,
[Col. 0300B] Illi exsultantes divinis laudibus omnes,
Orantesque simui referunt ad sidera voces,
Psallentes Domino celebrant prae gaudia laudes.
Beatamque vitam nuntiis comitantibus ibunt.
Postquam haec Dominus felicia dona peregit,
Et justos potius in aeterna dona premisit,
En miseranda venit lugens sua crimina turba,
Et gemitus moerent lacrymis ardentibus omnes,
Testanturque sua crebris ululatibus acta:
Flammea pro meritis infantia tela tremescunt.
Angeli corripiunt jam jam, prohibentque precari,
Et prohibent seras penitendo fundere voces,
Jamque precum venia, flamma veniente, negatur.
O miseri! quoties vobis divina potestas
Innotuit! quoties majestas cognita veri!
[Col. 0300C] Audistis sonitus, vidistis fulgura coeli,
Assidue pluvias ventorum et grandinis iras
Experti! quoties noctesque diesque serenas
Tempora fecundae dabant munera vobis!
Ver habunde rosas, frugibus nec defuit aestas,
Autumnus varia praebuerat mitia poma,
Semper hiems laetas glacialis fregit olivas.
Cuncta Dei tribuit bonitas, nec defuit unquam.
Nec per tanta Deum genus scivit humanum.
Terra Deum metuit, pontus Dei nutu pependit.
Et fluvius siccis pressus refluxit arenis,
Et genitura Deum per omnia laeta fatetur.




[Col. 0299]
ANONYMI EPISTOLA AD SOROREM ANONYMAM (C)

[Col. 0299D] Splendida virginitatis castimonia florentis praeditae, lymphaque superni laticis melliflua coelitus irrigatae, nobili non solum carnali generositatis prosapia virgini, verum etiam (quod praestantius est) spirituali dignitatis honore insigniter comptae, Christi ancillarum leve jugum Dei gestantium gubernatrici, et monasticae conversationis normam regulariter, authenticis priscorum Patrum formulis, commisso sibi gregi indefesse praebenti, nec non inclytae pubertatis [Col. 0300D] indoli, candido integritatis vestimento incorruptae adaeque decoratae, coelestique gurgitis unda late manantis vivi et semper abundantis potatae, non solum exteriore litterarum studio, verum etiam interiore divinae scientiae luce illustratae, N., absque praecedente meritorum adminiculo, N., spiritualis officii munificentia fungens, in angulari lapide, Christo videlicet, optabilem salutem.

Fateor charitati vestrae, postquam Brittanistelluris [Col. 0301A] inclyta sceptra, divinae pietatis admonitione, ut reor, salubri tactus, fugiens deserui, relictaque fecundissima natalis patriae insula, quam glauca spumantis maris caerula influentia scopulosis marginibus undique vallant, fragilitatis meae conscius, et scelerum meorum aliquatenus tunc reminiscens, una cum totius propinquitatis meae propemodum caterva, Christo favente, ferventis ingruentibus pelagi molibus transvectus, ad hujus regionis marginem applicuisse gratulans, votorum compos tripudiabam; liminibusque beatorum apostolorum, orationis causa, demendi innumera piaculorum meorum pondera, pergendo me satagebam praesentare, ibique cunctis affinitatis meae propinquis propemodum longo quietis somno sopitis, solus in hujus exsilii [Col. 0301B] calamitate orbatus (et merui), haud secus dicendum mihi est, quam tristis moerensque remansi; non tamen incolumitate corporis pristina robustisque membrorum artubus hujus pestis valetudinem evasi; sed (gratia et laus pio flagellatori) omnibus membrorum compaginibus quassatis et contritis, anhelans fatigatus resto: quod mihi per usum et novum et vetus est, nullam reperisse me isthic habitantium feminini sexus personam fideliorem, in omnibus non adulationis causa, sed veritatis firmitate contestans, dum me admodum ante quinquies quina mensium volumina toto vexatum corpore febris anhelae frigus et calor decoquerent, benigna charitatis humanitate memini susceptum, quod utique juxta praeceptum Domini, tunc vos infirmo aegrotoque non ignoro [Col. 0301C] egisse, ob aeternae retributionis mercedem, eamdem quoque hactenus parum pigrae fraternitatis affectus dilectionem divini amoris obtentu complentes observare dignoscimini. Qua de re scribendi vobis materiam nequaquam incongruam nactus, qua amabilem vestrae germanitatis spiritualem necessitudinem caraxando alloquerer, cum me Christus bonorum cunctorum largitor, praeeunte clementia sua, discentium coelesti gratiae suae rore aliquantulum per suum participem efficeret. Ideo vobis dirigere versiculos metrica ratione compositos diu fixum mente tenui, et corde simul dulce habui, quia nullos legentium novi quibus libentius mitterem, ubi pro certo scio nullam dirae fraudis suspicionem mentem [Col. 0302A] destinantis mordere, nec dictantem hostili vituperatione lacerare, licet vitiosa pagina scabraque schedula reperiatur. Hanc itaque nuper metricae artis peritiam, Domini nostri omnium generalis, meique specialis, praesulis venerandi Bonifacii sub magisterio didiceram, quo mihi, post illuminatorem coelestem, cui secreta cordis patent, et quem occulta et abdita non latent, mentis obtutus aperitur, et arida pectora mea imbre superni nectaris quotidie coelesti irrigantur. Hos namque versus, jocistae more, caraxatos reperietis, si diligenter non dedignemini litterarum perscrutari capita, hoc est quaternis versibus caeteros in medio positos velut ambitu quodam cingentes illos. Hi, quos tuo nomine proprie praetitulavi, ceu spiritualis matris, a principio incipiunt regulariter [Col. 0302B] ad finem usque decurrentes. Discipulae vero meae a calce tuorum inchoant, non inopportune, quia discipula magistram, sicut ancilla dominam suam sequi debeat.

Esto . . . . . . memor Domini regnantis in aede ita de fide inchoant . . . . . . coelorum in arce. Si quid autem huic operi minime congruum tersumque, et contra regulam grammaticae artis insertum invenietis, hoc polire runcinando, sumpta lima ex officina grammaticorum, reminiscemini. Illud etiam subnixa prece flagito, ut per illam immarcescibilem spiritualis amicitiae necessitudinem, ut nemini hoc opus ostendatis sine meo consensu, et hujus operis personam prodatis absque licentia mea, ne inde dira seges invidiae crescat, unde verae pacis concordia pullulare debuit, [Col. 0302C] sed potius pacti foederis germanitatisque copulatae vicissim apud nos firmissima sponsione dextrarum memores perenniter estote, meique laboris sudori purissimis orationum vestrarum precatibus favere, suppliciter posco, dignemini.

Asc. berc. can. dour. ehu. feli. gip. ha. gal. is. ker. lagu. man. not. os. pert. quirun. rat. suigil. tac. ur. ilc. ian. zar.

    R R R. Rex Romanorum Ruit.
    P P P. Pater Patriae Profectus est.
    F F F. Ferro Frigore Fame.
    M M M. Monitum Monumentum Mortuus est.
    V V V. Victor Vitalis Veniet.
    A A A. Aurum A nobis Aufert.




[Col. 0301] Lector casses catholicae,
Atque obses athletice,
Tuis pulsatus precibus
Hymnista carmen cecini
Sicut pridem pepigeram
Usque diram Domnoniam
Florulentis cespitibus
Elementa enormia
Quassantur sub aetheria
Dum tremit mundi machina
Ecce nocturno tempore
Quatiens terram tempestas
Cum fracti venti foedere
Et rupto retinaculo
Tum libertate posita
[Col. 0301] Spissa statim spiramina
Quibus bissena nomina
Horum archon atrociter
Furibundus cum flamine
Unde Titanis torrida
Cumque flatus victoriae
Tremebat tellus turbida
Cadebant cum verticibus,
Neque guttae graciliter,
Mundi rotam rorantibus,
Cum praepollenti pluvia
Turbo terram teretibus
Quae catervatim coelitus
Neque coelorum culmina
Quorum pulchra planities
[Col. 0302] Donec nimbo ac nubibus
Nam tenebrescunt turbine,
Germana Phoebi numina,
Neque flagrabat flammiger
Sicut solet saepissime
Sed caecatur caligine
Plaustri plane pulcherrima
Aquilonis a Circio
Ac totidem torrentibus
Obnixe flagitantibus
Atque responsa reddidi,
Quando profectus fueram
Per carentem Cornubiam
Et fecundis graminibus
Atque facta informia
[Col. 0303] Convexa coeli camera
Sub ventorum monarchia.
Orto brumali turbine,
Turbabat atque vastitas
Baccharentur in aethere,
Desae virent in saeculo
Et servitute sopita,
Duelli ducunt agmina.
Indiderunt volumina.
Famam verrens ferociter
Veniebat a cardine,
Labuntur luminaria.
Non furerent ingloriae,
Atque eruta robora,
Simul ruptis radicibus:
Manabant sed minaciter
Humectabant cum imbribus,
Essent referta flumina,
Grassabatur turbinibus.
Crebrantur nigris nubibus
Carent nocturna nebula,
Perlucebat ut glacies,
Torre teguntur trucibus.
Disrupto rerum ordine
Atque praeclara lumina
Ductor dierum Lucifer
Auratum sidus surgere
Velut furva fuligine.
Non comparent curricula
Cursum servantis sedulo
Septem latet lampadibus
Pleiadis pulchra copula
Haec conscendunt per aethera
Tunc pari lance limpida
Zodiacus cum caetera
Quem Mazaroth reperimus
Dissenis cum sideribus
Nec radiabat rutilus
Quia nubes nigerrima
Attamen flagrant fulmina
Quando pallentem pendula
Quarum natura nubibus
Nec non marina caerula
Qua ruit irruptio
Per pelagi itinera
Cum bullis et brumalibus
Oceanus cum molibus
Pulsabat promontoria,
Sic turgescebat trucibus
Infligendo fluminibus
Quid dicam de ingentibus
Quae nullus nequet numero
En multa in miraculo
Clara Christi clementia
Cum grata gallicinia
Suscitarent sonantibus
Tum binis stantes classibus,
Matutinam melodiam
En statim fulcra, flamine,
Tigna tota cum trabibus
[Col. 0303] Vacillabant ab omnibus
In tantis tempestatibus
Nostra pavent praecordia
Quando cernebant lumina
Horrisonis fragoribus
Tum tandem cursu caterva
Portum petit Basilicae
Sic pelluntur pericula
Ab Atlantis prosapia.
Ab ortu Solis sidera:
Librae torpebat trutina
Cyclus fuscatur caterva,
Nuncupari antiquitus,
Per Olympum lucentibus.
Sicut solebat Sirius,
Abscondunt polos pallia
Late per coeli culmina
Flammam vomunt fastigia
Procedit collidentibus:
Glomerantur in glarea.
Ventorum ac correptio
Salsa spumabant aequora
Undosus vortex fluctibus,
Atque diris dodrantibus
Suffragante victoria.
Pontus ventorum flatibus
Scopulosis marginibus,
Altithroni operibus
Computare in calculo?
Nunc apparent propatulo
Per haec facta recentia,
Quasi quarta vigilia
Somniculosos cantibus.
Celebramus concentibus
Ac synaxis psalmodiam.
Nutabant a fundamine
Tremebunda ingentibus
Aulae pulsatis partibus,
Ac Aurorae turbinibus
Tot monstrorum prodigia
Tecta et laquearia
Concuti et creporibus
Confracta linquens limina,
Populante pernicie,
Per matris adminicula
Quidam discrimen duobus
Per devexa ac lubrica
Metuebant magnopere
Porro cum tetrae tenebrae
Fatiscentes velamine,
Scissa caeca caligine
Tum videns ab ecclesia
En, inquam, noctis horridae
Ecce casae cacumina
Quae solebant lautissimae
En genistarum aprica
Pelluntur parietibus
Heu tectorum tutamina
Ecce crates a culmine
[Col. 0304] Flatus saevi spiramina
Et nisi natalitia
Tuerentur trementia
Forsan quassati culmine
Quemadmodum crudeliter
Propalant Evangelica
Turris fregisse fragmina
Ergo Christo in commune
Grates dicamus dulciter
Doxa Deo ingenito,
Simul cum sancto supera
Devitantes cum saltibus,
Clivosi ruris latera
Casam contritam crepere,
Praeterissent et latebrae
Orto jubaris lumine,
Quasi mortis imagine.
Tigilli fusa fragmina,
Nunc apparent spectacula:
Cadebant ad fundamina,
Sumi dulces deliciae
Frondosarum velamina
Fabrorum arietibus.
Prosternuntur in platea:
Ruunt sine munimine
Haec fecerunt ludibria.
Pauli sancti solemnia
Timidorum praecordia,
Quateremur et fulmine.
Novies binos circiter,
Trini Tonantis famina,
Cum immensa maceria.
Adempti a discrimine,
Manenti immortaliter
Atque gnato progenito,
Flatu regente saecula.



INCIPIT CARMEN ALIUD.


Nuper de illabentibus
Absque mora mea tuum
Quemadmodum mellificis
Illustris quondam poeta
Styli calamo stridulo
Sacris inserit schedulis
Evolutam labilibus
Binis brumae temporibus
Mox completa vergentium,
Heroicorum versibus
Romae urbis indigena
Caraxante persedulo
Doctiloquus Sedulius
Mundi molem rotatibus
Protelata praepatulis
Pepulisse perniciter
Trini fuere famine
Divulgati per aethera
Virtutum quos redimita
Paetanamque per fabricam
Fidei nec non trilicibus
Sic truduntur tyrannidis
[Col. 0305] Quibus horrende irruit
Bellicosus in agone
Consternatus quid veritat
Christi crucis per culmina
Quae fugax Orcas horridis
At vos famosi viribus
Trucem vicistis tropaeo
Qui propinquos et patrias
Ignoti ruris cespites
Neque furentes vortices
Turgentis Ditis tellurem
Neque latrones libidis
Laetiferae libidinis
Abstrahuntque exuvias
Neque belluae vibrantibus
Aberrantes per devia
Celsorum Christi militum
Tum Agapae pro numinis
Gradientes sublimia
Illum visendi gratia
Nacta foret a numine
Omnes hi in Domino
Essent juncti bitumine
Tandem decurre concite
Aedem almam adiere
Ubi Petri corpusculum
Tum altare felicibus
Prosilit de ergastulo
Clavigero et regiae
Intervalla obstaculis
Parum sistens stabiliter.
Viri absque cunctamine
Summi Olympi supera,
Cristatos cingit corona
Aethralis heri vegetam
Girant thoracis humeros
Te labiosa tironis
Imber veluti ingruit
Christi adverso agmine
Furvex erectus indicat
Ferimus frontis vexilla
Timet telorum imbribus
Viri sudantes strenuis,
Hostem belli aethereo,
Aspernantes peregrinos
Adistis casu praecipites;
Undisonis fragoribus
Debellantis per terrorem
Glomerantes genuinis
Luridaeque Cupidinis
Legentibus per avias.
Rabidi rostri rictibus
Dumosi ruris limina
Refrenarunt propositum
Iter suum conaminis
Petri petunt suffragia,
Frequentant ut amnestia
Petri juvanti famine
Bini sane pro saeculo
[Col. 0305] Germanitatis uscidae
Perlongi callis limite
Patriam quam petiere
Latet tellure conditum.
Conterinis fratribus
Carnis evulsus clanculo
Coeli adhaesit munitae
Quo evectus florentibus
Sociatus sublimibus
Regnat isthic per saecula
Bini bini beantibus
Virentes ac si floscula
Olim spretas agilibus
Non quid luxu labilia
Sed quid fertur non minima
Quibus ditatur arida
En vehebant volumina
Multimodis et mysticis
Quorum auctor coelitus
Quae prophetae apostoli
Indiderunt pergamenae
Nunc vestium velamina
Mirificoque munere
Quaeque ita enormia
Pulchro prorsus propagine
Gnari quaedam genimina
Foliis quique vescitur
Cumque proies progreditur
Neque illos qui genuit
Fetum fluant ex semine
Sed quid magis mirabile
Ova viri et feminae
Parturire progenitum
Lana ostri elabitur
Spissam ceu aranea
Tumque lanae latratibus
Fila in quae revolvitur
Inde sumuntur serica
Quorum persplendet species
Paradisi puniceis
Quibus inter eburnea
Sic, sic sane sanguinea
Pulchre picta perniveo
Viridi fulvo floreo
Paradisi cespitibus
Angelorum cum millibus,
Carpens aeterna gaudia.
Meritorum meatibus
Paradisi per florea
Patrias petunt cursibus
Cosmi quaerunt quisquilia
Charismatum donamina,
Animarum per florida.
Numerosa per agmina.
Elucubrata normulis
Adesse constat alitus,
Doctiloqui oraculi
Almo inflanti flamine
Ulla produnt oramina
Perferebant propero.
[Col. 0306] Eliciunt exordia
Deprompta in origine
Vermis fuerunt minima
Brumae meatum oritur.
Ovorum alvo oritur
Vermis idem recaluit
Imo naturae germine
Mundo et desperabile
Calificati calore
Fetum vellere vegetum
Vermiculo cum vertitur
Telam texit muscanea.
Fusae valde volantibus
Veluti setis torquetur
Quae portabant promiscua
Pulchra ceu planities
Purpurata cum roseis
Lilia locant linea
Sericorum insignia
Colore atque croceo,
Fucata atque lanea
Ut peplorum per pallia
Tam sanctorum reliquias
Advehebant enormiter
Quae concedunt oramina
Necnon adhuc munusculum
Thoracidos tuentibus
Imagines auriferis
Cumque multa magnanima
Christi sponsae Ecclesiae
Et ipsorum et omnium
Valetote felicibus
Pulchra pandunt ornamina
Nonnullorum eximias
Dicatus nutu naviter
Orantium fidelia
Quidam addunt pulcherrimum
Retorquentes luminibus
Christi matris capitibus
Perducebant donamina
Cuncta ferebant opimae
Matri Christo credentium
Vitam clausuri calcibus.



INCIPIT CARMEN ALIUD.


Summum satorem solia
Alti Olympi arcibus
Cuncta cernens cacumine
Alta poli et infima
Cujus immensa munera
Antequam rictu rabido
Ore halitum corpore
Carminare concentibus
Ipsum profecto precibus
Allidens libentissime
Curvatam colli cervicem
Titubanti tutamina
Sacrosancta sublimiter
Alma per adminicula
[Col. 0307] Quibus infesti fortibus
Christi tironum cassibus
Afflant necantes imbribus
Illos, illos Omnipotens
Ubi Typho teterrimus
Girat torquens gurgitibus
En pilarum acerrima
Sedit qui per aethralia,
Obvallatus minacibus,
Coelorum summo lumine
Telluris latae limina
Nequeo prorsus funera
Raptent et rodant avido,
Sortis rigenti torpore
Celsae laudis stridentibus
Peto profusis fletibus;
Solo tenus saepissime,
Capitis atque verticem,
Tribuat per solamina
Suffragans manu fortiter,
Hostium demat spicula
Ferant thoracas humeris
Caesis foedis fragoribus
Telorum et micantibus
Trudat aeternis tenebris
Tortis globorum gremiis
Atri ignis ultricibus
Parma pellat acumina
Hostium a ferocibus
Concertantes agonibus
Aetherius qui omnia
Verbi tantum cum Numine
Mihi nova qui nutibus
Litterarum cum lusibus
Facunda funde famina
Queam coepto in carmine
Virum virtutum rumore
Cassem priscum cum nomine
Astra Olympi ignito
Larem librant lucifluam
Molem mundo minacibus
Fumum furvum frigoribus
Coeli jubar e culmine
Titan tremet torrentibus
Passim orbis per marginem
Phoebe quoque flagrantibus
Noctem nigram nubeculis
Ambo spargunt spiramina
Neque nocent nitoribus
Ruris rigati rivulo
Sed lutosam liquoribus
Arebant astra ignito
Gliscunt ut glebae germina
Situ roscido robora,
Succorum sumunt saporem
Ista cassis per culmina
Gloriosa per agmina
Rutilanti redimita
Astra convexi Olympi
[Col. 0307] Aldelmum nam altissimum
Alto nostratum nomine
Pollentem per coelestia
Sic, sic sane sublimibus
Coeli ceu per culmina
Illis, illis in omnibus
Protegens arundinibus
Christo semper fidelibus,
Mundi herus molimina
Formasti in origine.
Aggrederer nutantibus
Odis coaptem usibus,
. . . . . . . .
Celso proferre famine
Fulgescentem in aethere
Comptum veluti lumine
Ardui orbi vegeto
Lustrant axis ignifluam
Eminentem cum arcibus
Foci complent caloribus
Croceo fundunt fulmine.
Tedis late lucentibus
Adusque coeli cardinem
Fratrem juvat ardoribus
Lucem lustrat corniculis
Ignis aethralis lumina
Nemorosis cespitibus
Roscidi roris sedulo
Tellurem humectantibus
Torrentis globi jaculo
Dura atque tenerrima
Quaeque virescunt tenera
Severum nam per vaporem.
Prisci pandunt praefulgida
Gemmifera oramina
Obryzo velut limpida
Orbi clarescunt viridi
Cano atque clarissimum
Nuncupatum et numine
Potentem ac terrestria
Satis ornatum cultibus
Candent per orta fulmina.
Aequalem dico actibus
Quaeque fari sublimiter
Surgens nempe prolixitas
Tibi salus per saecula
Maneat immortaliter
Odi hujus enormiter
Refragat atque vastitas.
Sospes ab usque macula
Fine tenus feliciter.



INCIPIT CARMEN ALIUD.


Vale, vale, fidissime.
Quem in cordis cubiculo
Ave Hova altissime
Salutatis supplicibus
Te, te herus in omnibus
Forma et visu virilem,
Tuam primum propaginem
[Col. 0308] Curiose conjicere
Nullus valet volucribus
Tamen aggressi gaudiis,
Summo satore sobolis
Generosa progenitus
Statura spectabilis,
Caput candescens crinibus
Lucent sub fronte lumina
Coeli candescunt calida
Genae gemellae collibus
Pedetentim purpureo
Rosa veluti rutilis
Aures oscultant omnia
Almi oris innumera
Adest verbosa fulgidum
Manus, manus mirabiles
Tibiae cursu teretes,
Saepe sequuntur cursibus
Nam si centenis clamitet
Ferrea voce fremitans,
Nequit sane in saeculo
Phile, Christi charissime,
Cingo amoris vinculo,
Olim sodes sanctissime,
Ethelwaldi cum vocibus.
Clarum creavit actibus,
Facto et dicto senilem,
Per profundam indaginem
Mentis atque inspicere
Summi coeli sub nubibus.
Loquemur parum trepidis
Satus fuisti nobilis
Genitrice expeditus,
Statu et forma agilis
Cingunt capilli nitidis.
Lati ceu per culmina
Clari fulgoris sidera
Glomerantur cum ollibus,
Pictae fuco et niveo:
Radiat valde flosculis
Verba ex ore prodita
Nequeunt fari munera
Sophia et omne lucidum.
Multum pedes placabiles
Tantum fortes ut sonipes:
Salientes praepetibus
Quisque lignis et vocitet
Valde et ore crepitans
Ullus fari oraculo
Quantum mundo mirabilem
Neque altum ingenium
Ullus valet sonantibus
Quod idcirco non offero
Qui mundi per omnia
Sospitem tete sordibus
Tegat totum tutamine
Rite reddens refugium
Inque locet aethereum
Ubi semper consortium
[Col. 0309] Fine carens, coelestibus
. . . . . . . . .
Explicare mortalium
Licet clamet concentibus
[Col. 0309] Laude quavis nec refero
Cunctis claret confinia
Servet herus ab omnibus
Truso hostis acumine
[Col. 0310] Robustum per suffragium
Coelestis sceptri gremium.
Perfruaris angelicum
Vitam deges cespitibus.




[Col. 0309]
SANCTI ALDHELMI SCHIREBURNENSIS EPISCOPI DIPLOMATA QUAEDAM, SIVE EJUS OPERUM PARS QUARTA.



I. Excerptum ex libro Antiquitatum Meldunensis coenobii, ad verbum transcriptum.
[Citat W. Dugdale in monast. Ang. e Lelandi Collectaneis ms. in Bibliotheca Bodleiana, vol. III, p. 266.]
[Col. 0309A]

Meildulphus vitam eremeticam ducens, sub castello de Bladow, quod Saxonice dicitur Ingelborne Castell; fuit autem constructum a quodam rege Britanno, nomine Dumwallo Molvicius. Civitas quondam ibi fuerat, quae penitus destructa fuit ab alienigenis; Castellum se munitum custodivit, quod per multum tempus stetit sine habitatione propinqua. Regia enim habitatio, et ejus manerium tam paganorum, quam Christianorum, non longe fuit a castello apud Kairdurberg, quod Saxonice dicitur Brohambergh, [Col. 0309B] nunc vero Brokenberg. Praedictus eremita petiit a castellanis tugurium sibi fieri sub castello, et obtinuit; non enim ibi erat magna hominum frequentatio. Hic dum sibi necessaria delicerent, scholares sibi in disciplinatum adunavit, ut eorum liberalitate tenuitatem victus emendaret. Brevi enim tempore scholares in exiguum conventum coaluere. Horum consortio et exemplo sanctus Aldhelmus ad plenum informatus, artem dialecticam adjecit crudire. Unde hinc fugiens ad pedes Adriani philosophi, abbatis sancti Augustini Cantuariensis, per aliquod tempus studuit, et sufficienter edoctus Meldunum repetiit. Qui postea, cum sociis suis, sub Maildulfo monacho attonsus est, vivente Maildulfo post tonsionem ejus annos quatuordecim. Castellum praenotatum [Col. 0309C] tunc fuit sub dominio Eleutherii episcopi Wintoniensis, qui dominabatur in tota West-Saxonia. Mortuo Maildulfo, praedictus episcopus dedit situm Malmesburiae sancto Aldhelmo.





II. Charta qua Eleutherius monasterium Maildulfi Aldhelmo donat.
[Vid. Will. Malm. de Reg.]

Ego Leutherius (sic), gratia divina episcopus, pontificatus Saxoniae gubernacula regens, rogatus sum ab abbatibus, qui sub jure parochiae nostrae coenobiali monachorum agmini pastorali sollicitudine praeesse [Col. 0310A] noscuntur, uti terram illam, cui inditum est vocabulum Maildulfesburch, Aldelmo presbytero ad degendam regulariter vitam conferre largirique dignarer. In quo videlicet loco a primo aevo infantiae atque ab ipso tirocinio rudimentorum liberalibus litterarum studiis eruditus, et in gremio sanctae matris Ecclesiae nutritus, vitam duxit. Et ob hoc potissimum hanc petitionem fraterna charitas suggerere videtur. Quapropter praedictorum abbatum precibus annuens ipsum locum tam sibi quam successoribus suis normam sanctae regulae solerti devotione sequentibus, fraterna petitione coactus, ultroneus concedo. Actum publice juxta flumen Bladon, VIII Kal. Septemb. Anno Incarnationis Domini 675.





III. Quomodo Eleutherius Wintoniensis episcopus Aldhelmo presbytero et Meldunensi coenobio terram de Maeldumesberg contulit aeterna largitione.
[E chartulario coenob. Malmes. in Bibl. Bodl., fol. 10 b.)
[Col. 0310B]

Solet plerumque contingere ut autumali torrido facessante caumate brumalia saevientium ventorum flabra reciprocis alternatim cursibus succedant, quibus procellosa pelagi caerula enormesque Oceani gurgites hinc atque illinc quatiuntur, quatenus navigio errante, nullus absque discriminibus navigans furibundo flamine carbasa rumpente transfretet; ita nimirum prostrata mundi pompulenta gloria, jamque appropinquante ejusdem termino, fluctuantes saeculi turbines incumbere experimento evidenti videntur, ut revera et absque ullo ancipiti scrupulo [Col. 0310C] illa Domini praesagmina nostris tandem temporibus comprobentur impleri, quibus ita coelestia oracula effatus est: Videte ficulneam, etc. Porro inter has turbulentas saeculi tempestates Scripturarum flectenda sunt gubernacula, totiusque navigii armatura atque instrumenta paranda, quatenus, garrulo Sirenarum carmine spreto, ratis recto cursu ad portum patriae prospere perducatur. Quapropter ego Eleutherius, gratia Dei episcopus pontificatus Saxonici gubernacula regens, rogatus sum ab abbatibus qui sub jure parochiae nostrae coenobiali monachorum agmini praeesse noscuntur pastorali sollicitudine, ulterram [Col. 0311A] illam, cui vocabulum est inditum Maldumesburgae Aldhelmo presbytero ad degendam regulariter vitam conferre largirique dignarer; in quo videlicet loco a primo aevo infantiae atque ab ipso tirocinio rudimentorum liberalibus litterarum studiis eruditus et in gremio sanctae matris Ecclesiae nutritus, vitam duxit, et ob hoc potissimum hanc petitionem fraterna charitas suggerere videtur. Quapropter praedictorum abbatum precibus annuens, ipsum locum de quo supra mentionem fecimus, tam sibi quam suis successoribus, normam sanctae regulae solerti devotione sequentibus fraterna petitione coactus, ultroneus impendo, quatenus in futuram posteritatem, remota omni disceptationum conflictu ingruentium, quiete continua, et pace perpetua, Deo famulari [Col. 0311B] sine impedimento valeant. Sed, ne forte contentionis occasio deinceps emergat, hac rationis conditione interposita roborans confirmo, ut nullus succedentium demum episcoporum, seu regum, hanc nostrae donationis chartulam tyrannica fretus potestate, violenter invadat, asserens pertinaciter quod de jure potestatis episcopatus ablatum sequestratumque fuisse videretur; et idcirco sciendum est, et contra aemulos promulgandum, multo magis me commodum augmentumque pontificali Ecclesiae addidisse, quam per vim abstraxisse. Postremo, ut firmiter praefatae donationis largitio jugiter mansura sit, praedictos abbates propriis manibus subscribere jussimus. Quod si quis haec scripta et decreta nostrae definitionis irrita facere nitetur, sciat se ante tribunal [Col. 0311C] Christi rationem redditurum. Actum publice juxta flumen Bladum VII Kalendas Septembris, anno Incarn. Christi 680.

    + Ego Eleutherius, ac si indignus episcopus, rogatus a fratribus, hanc donationis chartam subscripsi.
    + Ego Cunebertus abbas subscripsi.
    + Ego Hedde abbas subscripsi.
    + Ego Wynebertus presbyter subscripsi.
    + Ego Hiddi presbyter subscripsi.
    + Ego Hedda subscripsi.







IV. Quomodo Ethelredus rex contulit Aldhelmo abbati et Meldunensi coenobio Newentune et Cherletone juxta Tetteburi.
[Ibid., fol. 13. b.]
[Col. 0311D]

In nomine Domini nostri Jesu Christi Salvatoris.

Nihil intulimus, ut apostolicum testatur oraculum, in hunc mundum, nec auferre quidquid possumus. Idcirco terrenis ac caducis aeterna et mansura mercanda sunt. Quapropter ego Ethelredus rex Merciorum, rogatus a patricio meo et propinquo Coenfrido, pro remedio animae meae, ac pro oratione fratrum in Meldunesburg Deo servientium, triginta cassatos ab occidentali parte stratae publicae, et non longe, in alio loco, quindecim, prope Tettan monasterium, Aldhelmo abbati et successoribus ejus in libertatem terrenarum servitutum perpetualiter, libenter, largitus sum. Et hanc donationem meam, sacrae crucis signaculo, propria [Col. 0312A] manu confirmavi, et favorabilium virorum claro concessu corroboravi, ut nulla, post obitum nostrum, regalis audacitas, nec saecularis dignitas contra decretum nostrum confringere tentaverit. Si quis vero hanc donationem augere et amplificare voluerit, augeat Deus partem ejus in libro vitae. Quod si quis, tyrannica potestate fretus, demere vel auferre sategerit, sciat se coram Christo novemque angelorum ordinibus rationem redditurum. Scripta est autem haec chirographi chartula, anno ab incarnat. Christi 681, indic. 9.

    Signum manus Ethelredi regis Merciorum.
    Signum manus Coenfridi comitis.
    Ego Theodorus gratia Dei archiepiscopus confirmavi.
    [Col. 0312B] + Ego Saxwulfus episcopus subscripsi.
    + Ego episcopus Bosel subscripsi.





V. Quomodo idem rex dedit eidem Ecclesiae quindecim cassatos juxta Tetteburi.
[Ibid., fol. 14 b.]

In nomine, etc. usque ad in Meldunesburg Deo servientium, quindecim cassatos prope Tettan monasterium, Aldhelmo abbati libenter largitus sum. Si quis vero hanc donationem augere et amplificare voluerit, augeat Deus partem ejus in libro vitae. Quod si quis tyrannica potestate fretus demere vel auferre sategerit, sciat se coram Christo, novemque angelorum ordinibus, in tremendo examine rationem redditurum. [Col. 0312C] Scripta est autem haec chirographi chartula anno ab Incarn. Dom. 680, indict. 9.

    + Ego Theodorus gratia Dei archiepiscopus confirmavi.
    + Ego Saxwulfus episcopus similiter.
    + Ego Bosel episcopus subscripsi.
    + Signum manus Ethelredi regis Merciorum.
    + Signum Cenfridi comitis.





VI. De Kemela, quam Ceadwalla rex dedit eidem Ecclesiae.
[Ibid., fol. 15.)

Omnia quae videntur temporalia sunt, et quae non videntur aeterna sunt. Idcirco visibilibus invisibilia, et caducis coelestia praeferenda sunt; quamobrem ego Ceadwalla, regnante Domino rex, aliquod emolumentum [Col. 0312D] Ecclesiae impendere decrevi, id est, terram ex utraque parte silvae quae appellatur Kemele, CXXXII cassatos. Et ita fixa et immobilis haec donatio perseveretur, ut nullus hoc decretum frangere aut irritum facere praesumat. Si quis vero, superba inflatus tyrannide, hanc donationem violare aut praevaricare tentaverit; noverit se, in tremendo cunctorum examine, coram judice vivorum et mortuorum rationem redditurum. Scripta est vero haec chartula indict. 1, mense Aug., anno ab Inc. Dom. 682.

    + Signum manus Cadwallari regis.
    + Ego Heddi episcopus consensi.
    + Signum manus Cisi
    + Ego Wynbertus subscripsi.





VII. Charta Berthwaldi de Sumerford quae sita est juxta fluvium qui dicitur Tamesia, quam regali munificentia contulit Aldhelmo abbati Meldunensis Ecclesiae et successoribus suis haereditate perpetua.
[E chartulario coenobii Malmes. in Bibl. Bodl. fol. 10, b.]
[Col. 0313A]

Ea quae secundum timorem et amorem Domini religiosa largitionis devotione definiuntur, quamvis solus sermo sufficeret promulgare, tamen pro incerta futurorum temporum conditione scriptis publicis et documentorum gestis sunt confirmanda. Quapropter ego Berthwaldus, regnante Domino rex, pro remedio animae meae et indulgentia commissorum criminum, aliquam terram conferre largirique Aldhelmo abbati decrevi, id est, illam de orientali parte fluminis quod appellatur Temys, juxta vadum cujus vocabulum [Col. 0313B] est Summerforde, XXXX cassatos, ea scilicet definitione, ut omni servitute saecularium potestatum portio terrae illius perpetualiter sit libera, ad serviendum necessitatibus monachorum. Deo servientium in monasterio quod vocatur Malmesburge. Et ut firmius ac tenacius haec donatio mea roboretur, praecellentissimum monarchum Ethelredum ad testimonium ascivimus regem, cujus consensu et confirmatione haec munificentia acta est. Si quis contra hanc donationem venire tentaverit, aut tyrannica fretus potestate invaserit, sciat se in tremendo cunctorum examine coram Christo rationem redditurum. Actum publice in synodo juxta vadum Bregforde, mense Julio, 30 die mensis ejusdem; indictione 13, anno ab Incarnatione Domini 686.

    [Col. 0313C] + Theodorus archiepiscopus.
    + Ethelredus rex Merciorum.
    + Berthwaldus subregulus.
    + Kenfrithus patricius.
    + Sexwulfus Lichfield, episcopus.
    + Bosel Wigorniae episcopus.





VIII. Charta de libertate, quam Ina rex contulit Alahelmo praesuli, et Ecclesiis sub ejusdem regimine constitutis.

In nomine Domini Dei nostri Salvatoris. Ego Ina, regnante Domino rex, cum consilio et decreto praesulis nostri Aldhelmi, simulque cunctorum Dei sacerdotum suggestione, et monachorum petitione, qui in parochia Saxonum conversantur, hanc libertatem Ecclesiis impendo, et hanc privilegii dignitatem [Col. 0313D] monasteriis confero, ut sine impedimento saecularium [Col. 0314A] rerum, et absque tributo fiscalium negotiorum, liberis mentibus Deo soli serviant, et monasticam coenobii disciplinam, Christo suffragium largiente, regulariter exerceant, ac pro statu et prosperitate regni nostri, et indulgentia commissorum criminum, ante conspectum divinae majestatis, preces fundere dignentur, et orationum officia frequentantes, in ecclesiis pro nostra fragilitate interpellare nitantur. Si quis vero contra hujus decreti syngrapham venire tentaverit, sciat se coram Christo novemque Angelorum ordinibus, in tremendo examine rationem redditurum. Hoc vero decretum, a nobis libenter concessum, taliter confirmari et servari decernimus, ut tam nobis, vita comite, propitia Divinitate, regni gubernacula regentibus, inextricabili lege firmiter roboretur. [Col. 0314B] Nam pro ampliori firmitatis testamento, principes et senatores, judices et patricios subscribere fecimus, quorum nomina infra tenentur ascripta.

Actum publice et confirmatum in loco qui appellatur Eburleaugh, septima Kalendarum Juniarum die, indictione secunda anno ab Incarnatione Christi 704, feliciter.

    + Signum manus Inii regis, qui haec omnia propria manu confirmavit.
    + Ego Aldhelmus, servus servorum Dei, hoc propria decretum manu roboravi.
    + Ego Hagona abbas consentiens subscripsi.
    + Ego Heagha abbas consentiens subscripsi.
    + Ego Wedre abbas consentiens subscripsi.
    [Col. 0314C] + Ego Wilgar abbas consentiens subscripsi.
    + Ego Froda abbas consentiens subscripsi.
    + Signum manus Beoban.
    + Signum manus Ceonberth.
    + Signum manus Ethelfridi.
    + Signum manus Deduce.
    + Signum manus Bealdhum.
    + Edbertus abbas consentiens subscripsi.
    + Ego Wintra abbas consentiens subscripsi.
    + Ego Beorwald abbas.
    + Ego Beawulf abbas consentiens subscripsi.
    + Ego Witta abbas consentiens subscripsi.
    + Signum manus Camberth.
    + Signum manus Coen.
    + Signum manus Easwaldi.
    [Col. 0314D] + Signum manus Ticceau.






ANNO DOMINI DCCXV.
CONSTANTINUS, ROMANUS PONTIFEX.




[Col. 0315]
NOTITIA HISTORICA IN CONSTANTINUM PAPAM.
(Lib. Pontif. ex variis edd.)

[Col. 0315A] [a 7Kb] Constantinus, natione Syrus, ex patre Joanne, [b 1Kb] sedit annos septem [1 1Kb] , dies quindecim. [2 1Kb] Fuit autem temporibus [Col. 0316A] Justiniani, Philippici, et Anastasii Augustorum. Vir valde mitissimus, cujus temporibus in urbe [Col. 0317A] Roma fames facta est magna per annos tres. Post quos tanta fuit ubertas, ut fertilitatis copia praeteritae sterilitatis inopiam oblivioni mandaret. [a 4Kb] Hic ordinavit Felicem archiepiscopum Ravennatem, qui secundum priorum suorum [b 3Kb] solitas in scrinio [c 1Kb] noluit facere cautiones, sed per potentiam Judicum exposuit, [Col. 0318A] ut [1 1Kb] maluit. Cujus cautio a pontifice in sacratissima confessione beati Petri apostoli posita, post non multos dies [2 1Kb] tetra, et quasi igni combusta reperta est. Nam Ravennatium cives elati superbia digna ultionis poena multati sunt. Mittens quippe Justinianus imperator Theodorum patricium, et [3 1Kb] primum exercitus [Col. 0319A] insulae Siciliae cum classe navium, Ravennam civitatem cepit, praefatum archiepiscopum arrogantem in navi vinctum tenuit, et omnes rebelles quos ibi reperit compedibus strinxit, divitias eorum abstulit, et Constantinop. misit. Dei autem judicio, et apostolorum principis Petri sententia, qui inobedientes fuerunt apostolicae [1 1Kb] sedis, amara morte perempti [Col. 0320A] sunt, et isdem archiepiscopus [a 1Kb] lumine privatus, dignam factis recipiens poenam, exsul in Ponticam transmissus est [2 1Kb] regionem.

[b 3Kb] Hisdem temporibus misit suprafatus imperator ad Constantinum pontificem sacram, per quam jussit eum [c 2Kb] ad regiam ascendere urbem. [d 4Kb] Qui sanctissimus vir jussis imperialibus obtemperans, illico navigia [Col. 0321A] fecit parari, quatenus iter aggrederetur marinum, et egressus est a portu Romano die quinta mensis Octobris, indictione 9. Et secuti sunt eum Nicetas episcopus Sylvae Candidae, Georgius episcopus Portuensis, [1 1Kb] Michaelius, Paulus, Georgius [2 1Kb] presbyter, Georgius diaconus, Georgius secundicerius, Joannes primus defensor, [3 1Kb] [a 2Kb] Cosmus sacellarius, Sisinnius nomenculator, Sergius scriniarius, Dorotheus et Julianus subdiaconi, et de reliquis gradibus Ecclesiae [4 1Kb] pauci clerici.

Veniens igitur Neapolim, illic eum reperit Joannes patricius, et exarchus cognomento Rizocopus, qui veniens Romam jugulavit [5 1Kb] Saulum diaconum, et vicedominum, Petrum arcarium, [b 2Kb] Sergium abbatem presbyterum, et Sergium ordinatorem, pergensque [Col. 0321B] Ravennam pro suis nefandissimis factis, judicio Dei illic turpissima morte occubuit. Georgius vero presbyter [Col. 0322A] Neapoli relictus est, et pontifex cum suis Siciliam perrexit, ubi Theodorus patricius [6 1Kb] extraticus languore detentus occurrens pontifici magna cum veneratione salutans, atque suscipiens, medelam adeptus est celerem. Atque inde egrediens per Regium et Cortonam transfretavit Gallipolim, ubi mortuus est Niceta episcopus. Dum vero [7 1Kb] Hydrunti moras faceret, eo quod hiems erat, [c 1Kb] illic suscepit sigillum imperiale per Theophanium regionarium, continens ita, ut [8 1Kb] ubi denominatus [9 1Kb] contingeret pontifex, omnes judices ita eum honorifice susciperent, quasi ipsum praesentialiter imperatorem viderent. Unde egressi partes Graeciae contingentes in insula quae dicitur Caea, [d 2Kb] occurrit Theophilius patricius [10 1Kb] extraticus [11 1Kb] caravisianorum, cum summo honore [Col. 0322B] eum suscepit, et amplectens, ut jussio continebat, iter absolvit peragere coeptum. A quo loco navigantes [Col. 0323A] [a 1Kb] venerunt a septimo milliario Constantinopolim; ubi egressus Tiberius imperator filius Justiniani Augusti cum patriciis, et [1 1Kb] omnibus [b 1Kb] inclytis, et [c 1Kb] Cyrus patriarcha cum clero, et populi multitudine, omnes laetantes, et diem festum agentes, [d 2Kb] pontifex autem, et ejus primates cum sellaribus imperialibus, sellis et frenis inauratis simul et mappulis ingressi sunt civitatem. [e 127Kb] Apostolicus pontifex cum [2 1Kb] Caumelaugo, ut solitus est Romae [3 1Kb] procedere, a palatio egressus, in Placidias usque ubi [4 1Kb] placitus erat, properavit.

Domnus autem Justinianus imperator audiens ejus adventum, magno repletus gaudio, a Nicaea Bythiniae misit [5 1Kb] sacram gratiarum actione plenam. Et debuisset pontifex occurrere Nicomediam, et ipse [6 1Kb] venire [Col. 0323B] a Nicaea, quod et factum est. In die autem qua se [7 1Kb] vicissim viderunt, Augustus Christianissimus cum regno in capite se prostravit, pedes osculans pontificis. Deinde in amplexum [8 1Kb] mutuum corruerunt, et [Col. 0324A] facta est laetitia magna in populo, omnibus aspicientibus tantam humilitatem boni principis. Die vero Dominico missas imperatori fecit, et communicans princeps ab ejus manibus, quoque suis delictis ut deprecaretur pontificem postulans, omnia privilegia Ecclesiae renovavit, atque sanctissimum papam ad propria reverti absolvit. Egressus igitur a Nicomedia civitate, crebris valetudinibus pontifex attritus, tandem sospitatem Deo tribuente, incolumis ad portum Cajetae pervenit, ubi sacerdotes, et maximam populi Romani reperit multitudinem, ac vigesimo quarto die mensis Octobris, indictione 10, Romam ingressus est, et omnis populus exsultavit, atque laetatus est.

Hic fecit ordinationes episcoporum in eundo et [Col. 0324B] redeundo per diversa loca episcopos duodecim. Post menses autem III lugubre nuntium personuit, quod [f 1Kb] Justinianus Christianissimus imperator, et orthodoxus imperator, trucidatus est, [g 2Kb] et Philippicus haereticus [Col. 0325A] in imperiali promotus est [1 1Kb] arce, [a 2Kb] cujus et sacram cum pravi dogmatis exaratione Constantinus suscepit, sed cum apostolicae sedis [2 1Kb] consilio respuit. [b 1Kb] Hujusque rei causa, zelo fidei accensus, omnis coetus Romanae urbis [c 1Kb] imaginem, quam Graeci [3 1Kb] votaream vocant, sex continentem sanctas ac universales synodos in ecclesia beati Petri erexerunt. Hic refecit patenam auream, pensant. lib. duodecim. Eodem tempore Felix archiepiscopus Ravennae ab exsilio reductus, poenitentia motus, licet oculorum lumine [Col. 0326A] privatus, tamen ad propriam rediit sedem. Et solita quae ab universis in scrinio episcoporum fiunt indicula, et fidei expositionem, et hic confessus est, sicque reconciliationis promeruit absolutionem.

[d 3Kb] Hujus temporibus duo reges Saxonum ad orationem apostolorum cum aliis plurimis venientes sub [4 1Kb] velocitatem suam vitam, ut optabant, finiunt. Venit autem et Benedictus archiepiscopus Mediolanensis orationis voto, et suo se pontifici praesentare. [e 5Kb] Altercavit vero et pro Ecclesia Ticinensi, [5 1Kb] sed victus [Col. 0327A] est: eo quod a priscis temporibus sedis apostolicae ejusdem Ticinensis Ecclesiae antistes ad consecrandum pertinebat, atque pertinet.

Hisdem temporibus cum statuisset populus Romanus [Col. 0328A] nequaquam [1 1Kb] haeretici imperatoris nomen, aut chartas, vel figuram solidi, suscipere, unde nec ejus effigies in ecclesiam introducta est, nec suum nomen ad missarum solemnia [2 1Kb] proferebant, [a 11Kb] contigit [Col. 0329A] ut Petrus quidam pro [a 1Kb] ducatu Romanae urbis Ravennam [1 1Kb] dirigeret praeceptum, et pro hujusmodi causa acciperet. Dumque innotuisset quod [2 1Kb] ad nomen [Col. 0330A] haeretici imperatoris sua promotione [3 1Kb] isdem Petrus fuisset [4 1Kb] potitus, zelo fidei accensa, magna pars populi Romani statuerunt nullo modo hunc [Col. 0331A] ducem suscipere. Et factum est dum Christophorus, qui erat dux, ob hanc causam cum Agathone et suis hominibus concertarent, bellum civile exhortum est, ita ut in via sacra ante palatium sese committerent, [a 1Kb] et ex utriusque partibus amplius quam [1 1Kb] viginti quinque plagarentur, atque interirent, [b 2Kb] donec pontifex mitteret sacerdotes cum Evangeliis et crucibus Domini, sicque partes sedarentur. Nam pars Petri ita angustiata, ut nulla illi esset spes vivendi. Verum ad pontificis jussum pars alia, quae et Christiana [Col. 0332A] vocabatur, recessit. [2 1Kb] Sicque defensoris haeretici pars valuit Petri, ac si illa attrita recederet. Non post multos autem dies scripta venerunt a Siciliensi insula, quae [c 3Kb] nuntiaverunt Philippicum haereticum a principali vertice depulsum, et [d 2Kb] Anastasius orthodoxus Augustus sceptra regalia gubernanda suscepit. Tunc orthodoxis exsultatio magna, tenebrarum autem dies cunctis haereticis superfusa est. Post aliquod vero [3 1Kb] temporis scholasticus cubicularius patricius et [e 6Kb] exarchus Italiae veniens Romam detulit [Col. 0333A] secum sacram Anastasii principis, per quam verae se orthodoxae fidei praedicatorem et sancti sexti concilii confessorem esse omnibus declaravit, quam et pontifici obtulit, et ita perrexit Ravennam. Dum autem haec gerentur, obtinuit Petrus [1 1Kb] ducatum, promittens [2 1Kb] quod nulli adversari niteretur. Hic fecit [Col. 0334A] ordinationem unam, presbyteros decem, diaconos duos, episcopos per diversa loca numero sexaginta quatuor. [3 1Kb] Qui etiam sepultus est ad beatum Petrum apostolum V Idus Aprilis, indictione 13, Anastasio Augusto, et cessavit episcopatus dies quadraginta.




[Col. 0335]
[a 1Kb] CONSTANTINI ROMANI PONTIFICIS, EPISTOLAE.
(Mansi, Conc. Collect. tom. XII.)



EPISTOLA PRIMA. CONSTANTINI PAPAE AD BRITHWALDUM ARCHIEPISCOPUM CANTUARIENSEM. De visione Egwini, de concilio habendo, de coenobio instituendo.
[Col. 0335A]

Constantinus episcopus servus servorum Dei Brithwaldo Britanniarum Ecclesiae primati salutem et apostolicam benedictionem.

Venerabilem virum Egwinum episcopum quem bis tua fraternitas ad apostolicam sedem misit, etiam nunc secundo manipulis justitiae refertum tibi mittimus, monentes quatenus sic suos effectus adjuvando prosequaris, sicuti illum a Deo incoepisse, et in via Dei cucurrisse cognovisti.

Porro de visione illa, imo aperta ostensione qua se [Col. 0335B] beata virgo Maria ei manifestavit, aeque ita certum esse tenemus quemadmodum de viri bonitate non dubitamus. Denique vigilantiam tuam admonemus, quatenus illis in partibus, in quibus manifestatio habita fuisse refertur, concilium totius Angliae rogas [Leg. reges], episcopos, sacrique ordinis religiosas personas illuc convenire facias, optimatesque regni cum proceribus suis adesse praecipias. Quibus in nomine Domini congregatis denuntiamus quod duo reges Angliae, Kenredus et Offa, cum quibus jam dictus episcopus ad limina apostolorum, in loco ostensae visionis, plurima de suis beneficiis in praesentia nostra regia libertate donata, et apostolica auctoritate confirmita, contulerunt, quatenus ibidem congregatio monachorum secundum regulam memorandi [Col. 0335C] Patris Benedicti, quae minus in illis partibus adhuc habetur, possit instaurari et indesinenter Christo famulari. Ipsas autem donationes et beneficia praefati regis in ipsorum privilegio nominatim determinaverunt, et a nobis corroborari fecerunt.

Igitur, frater dilecte, quoquo modo Christus annuntietur, lucrum Christi inquire, opus Christi exerce, promulgatisque in consilio undique sententiis, tum a Deo ostensae visionis, tum apostolicae auctoritatis, tum regiae libertatis et donationis, tum tui ipsius, clerique et populi assensus et favoris, constitue ovile Christo divinitus ostensum, apostolica auctoritate fultum, regia libertate donatum, cleri et populi benedictione sancitum. Tibi autem et successoribus [Col. 0335D] tuis memorato episcopo Egwino assentiente curam animarum ejusdem ecclesiae praecipue injungimus, [Col. 0336A] ut si, quod absit, diaboli impulsu quisquam pervasor aut tyrannus sacrum locum impugnare praesumpserit, tibi a Deo concessae potestatis sententia, et anathematis percussus verbere, complere non audeat. Si quid vero sinistrae partis inibi compertum fuerit oriri, auribus summi pontificis potius deferatur, quam per alicujus occultam sententiam sanctus locus injuste depravetur. Ipsum ergo locum quem regia potestas regiae libertati donavit, et nos auctoritate Dei, et sanctorum apostolorum, et nostra donamus, ut nullus cujuscunque ordinis homo hoc quod constituimus depravare aut minuere praesumat. Qui hoc destruxerit aut male contaminaverit, sit ille maledictus; qui vero servaverit et adauxerit benedictionibus repleatur.



CHARTA KENREDI ET OFFA REGUM. De terris in quibus beata Maria virgo Egwino episcopo apparuisse dicitur, cum aliis plurimis coenobio Eveshamiae collatis in ecclesia Lateranensi, Constantino papa omnia confirmante.
[Col. 0336B]

In nomine Patris, et Filii, et Spiritus sancti, Amen.

Quoniam transeuntis quidem mundi vicissitudo quotidie per incrementa temporum crescendo decrescit, et ampliando minuitur, crescentibusque repentinis incursuum ruinis finis esse cunctis in proximo cernitur, ideo vanis ac transibilibus mansura coelestis patriae praemia mercanda sunt.

Quapropter ego Kenredus Dei dono rex Merciorum, et ego Offa divina permissione orientalium Anglorum [Al. Saxonum] gubernator, pro redemptione [Col. 0336C] animarum nostrarum ac praedecessorum et subsequentium nostrorum salute, donamus, concedimus in loco in quo beata Maria se venerabili viro Egwino episcopo manifestavit in Homme, et praesenti libello confirmamus, ad honorem et reverentiam ejusdem Dei genetricis, sexaginta sex mansas ex duabus partibus fluminis quod vocitatur Avena: III scilicet quae sunt in Homme, in Leuchwic, I in Nortona, VII in Offeham, I in Litlintona, XIII in Adintona, I in Baddeseia, VI et dimidiam in Bretfortona, XII in Hombure, II et dimidiam in Willereseia, VII in Wikwane, III in Benigrith, et in Hampton IX. Et ex mera liberalitate, sicut dignum est, et regali munificentia, praenominatas mansas, ubi manifestatio [Col. 0336D] habita fuisse refertur, cum caeteris partibus praeassignatis, regiae liberalitati donamus, ac omnipotenti [Col. 0337A] Deo et beatis apostolis ejus Petro et Paulo, in perpetuum liberas donamus, quatenus ibidem congregatio monachorum, secundum regulam sancti Benedicti, possit instaurari et indesinenter Christo famulari.

Ad majorem autem firmitudinem donationis nostrae, in notitiam tam praesentium quam posterum succedentium, venire volumus, quibus limitibus sacer locus quem regiae liberalitati donatum Deo contulimus circumseptus includitur. In primis a Twyforde ex parte Australi usque in Cronchomme juxta decursum fluminis ambitus loci protrahitur, ac inde juxta aquam, usque ad divisionem terrae de Fledenburgh quae Merdic appellatur, et sic in directum per assensum montis, per medium Caldegaran ad Ealdanswinhagan, ab Ealdanswinhagan ad Beolagasete, [Col. 0337B] a Beolagasete in Nordevol, ex quo per Leuchdune usque ad divisiones terrarum de Leuch, et de Hervertona in Wenemecumbe, inde per Fulanbroc usque in Harmeville, ab Harmeville in Carkeforde, ac deinde in Calkeville, et sic in longum rivuli usque in Smalemorsihee, ac deinde in Avenam, et sic in Offepol, ab Offepol in Pickereshomme, a Pickereshomme in Burchlinches, a Lincheon in Oldendune, ab Oldendune in Ealdemixam, ex quo in Buggildestrete, a Buggildestrete in Semassond, ac inde in Chirchluge, in Flirendegaren, et sic in Blakenpyte, a parte orientali non longe a Blakenpyte in Merchirnan, a Merchirnan in Humburnan, ex quo per Northamuere in Easthammor, inde in circuitu [Col. 0337C] prati de Poddeho, deinc in Poddehommore, et sic Herianchale, iterum in Humburnam, in longum rivuli usque ad Siamthanford, iterum in Buggildestrete versus Scenendune, ac inde in Meadebroc, a Meadebroc in Merdich, et sic in Winburnan, Wainburna in Leallesthorn, a Leallesthorn in Laverkbeorh, a Leaverkbeorh in Poddesthomme, a Poddesthomme in Polthorn, a Polthorn in Merebroc, et sic in Stamthanhillessiche, a Siche in Burghwillon, a Burghwillone in Burhwalles, ac inde in Ealdegare, quod indigenae Navemannessond vocant, secus Buggildestrete, ex quo a parte occidentali usque ad Beorges: a Beorges in Pichestan, a Pichestan in Cademynster, a Cademynster in Blechemere, a Blechemere in Bracedestan, a Bracedestan in Ealdegaran, in Willeriseie, a Willeriseie in Sandbroc, ex quo in Hegweye, [Col. 0337D] et sic in Northomme, a Northomme in Brerthirnam. Dehinc in Hecauhege, a Hecauhege in Badeswillo, a Willein Litlethyrnan, a Thyrnan per Piccedesho in Prestmeade, ac inde in Merethorn, a Merethorn in Brudmere, a Brademere in Estmereslewe, inde in Pottycote, a Pottycote in Thrittiacre, et sic in Riggewere, a Riggewere in Meredic, per Meredic in [Col. 0338A] Wadberge, a Berge in Lithmeade. Iterum per Meredic in Esanburnam, ab Esanburnam iterum in Meredic. Deinde in Wrethmeade, et sic in Merebroc, per Merebroc usque ad Dominpol, ex quo in Allesbeorg, ab Allesbeorg in Merwillon, a Merwillone iterum in Avenam.

Volumus insuper ac decernimus in nomine Domini, terram quinque Cassatorum, quae Morton nuncupatur, eadem libertate in perpetuum gaudere, qua quidem terram ego Kenredus, rex Merciorum, anno dominicae Incarnationis 709, cum jam una cum venerabili viro Egwino apostolorum limina visitare disponerem, inter quaedam alia donaria, ad fabricam monasterii construendi in Homme, concessi eidem, et sub testimonio plurium potentum meorum scripto [Col. 0338B] confirmavi.

Statuimus igitur in nomine Domini, in virtute Dei summi praecipimus tam viventibus quam Domini praedestinatione nobis in posterum succedentibus, ut hujus donationis statuta ad irritum deducere minime quisquam audeat. Si quis autem hoc nostrae munificentiae donum depravare vel minuere attentaverit, deleatur nomen ejus de libro vitae. Acta sunt haec anno dominicae Incarnationis [a 1Kb] 709, in ecclesia Salvatoris Lateranensi, confirmante pontifice Romanae sedis Constantino, astantibus regibus Angliae Kenrendo et Offa, rogante venerabili viro Egwino episcopo, cum pluribus archiepiscopis et episcopis, principibus, ac nobilibus diversarum provinciarum, cunctis clamantibus et dicentibus: Nos hanc voluntatem [Col. 0338C] et regiam liberalitatem laudamus, donationibus ac libertati consentimus.


Subscriptiones.
    Ego Constantinus Romanae sedis episcopus, per hoc signum sanctae crucis, has donationes et libertatem confirmavi.
    Ego Egwinus humilis episcopus confirmavi.
    Ego rex Kenredus corroboravi.
    Ego rex Offa consensi.





EPISTOLA II. CONSTANTINI PAPAE AD BRITHWALDUM CANTUARIENSEM ARCHIEPISCOPUM. Monasterium ab Ecguino conditum sub ejus potestate ita constituit, ut quaedam tamen illi jura asserat.

Constantinus episcopus servus servorum Dei, Brithwaldo [Col. 0338D] Britanniarum primati, salutem et apostolicam benedictionem.

Divina dispensatione ad hoc promoti, ut apostolica auctoritate paci ecclesiarum insistamus, tuae fraternitati denuntiamus, quatenus ecclesias Dei per Britanniam dispositas tua ipsius et sanctorum apostolorum auctoritate protegas, ne quis pervasor cujuscunque [Col. 0339A] ordinis a Deo et nobis constituta privilegia subruat. Inter quas eam, quae nuperrime a venerabili viro Ecguino nostra et regia auctoritate constituta est, tuae ditioni praecipue submittimus, ut tibi et posteris tuis potestate divinitus concessa ab omni eam adversariorum impugnatione liberam in perpetuum reddas. Justum enim nobis videtur, ut cum idem venerabilis Ecguinus, exemplum Domini secutus, se humiliando inibi effectus est abbas, idcirco haec ecclesia, secundum quod per legatum suum Aetelwaldum expetit, ampliorem dignitatem a nostra sede sui merito obtineat. Constituimus ergo, in nomine Domini, ut idem locus sub monarchia proprii abbatis sit liber ab omni tyrannica exactione, et nullus cujuscunque ordinis homo aliquod gravamen ibi inferre [Col. 0339B] audeat. Defuncto autem abbate, secundum canonicam auctoritatem, vel de ipso monasterio, vel de parochia Huvicciorum abbas a fratribus ejusdem loci eligatur, qui in eadem ecclesia libere et canonice sine aliqua exactione consecratus ob reverentiam venerabilis Ecguini annulo in celebratione missarum solummodo utatur, primumque locum post Huvicciorum praesulem nostra auctoritate jugiter obtineat. Si quis igitur hoc privilegium infringere voluerit, sive in loco monachorum clericos immittere tentaverit, coram Deo et angelis ejus in perpetuum sit anathema. Si quis vero hanc nostram auctoritatem servaverit, conservet eum Deus in aeternum. Scripta est haec epistola anno dominicae Incarnationis septingentesimo tertio decimo, praesidente apostolicae sedi [Col. 0339C] papa Constantino, et hoc + signum sanctae crucis propria manu faciente.

Scripta est haec epistola anno Dominicae Incarnationis septingentesimo nono in ecclesia Salvatoris Lateranensi, praecipiente et confirmante Constantino apostolicae sedis antistite, astantibus et confirmantibus regibus Angliae Kenredo et Offa, rogante venerabili viro Ecgwino episcopo coram pluribus archiepiscopis et episcopis, et principibus et nobilibus diversarum provinciarum, cunctis clamantibus et dicentibus: Quiquid in hac constitutione vestra sanctitas exercet, laudamus, concedimus et confirmamus.

    + Ego Constantinus Romanae sedis episcopus, per signum sanctae crucis, has donationes et libertatem confirmavi.
    [Col. 0339D] Ego Ecgwinus humilis episcopus confirmavi.
    Ego rex Kenredus corroboravi.
    Ego rex Offa consensi a.


[2Kb] [1Kb]




CHARTA EGWINI EPISCOPI WIGORNENSIUM. Meminit de suis visionibus, et de fundatione dotationeque monasterii sui Eveshamiae in agro Wigornensi.

Ego Egwinus Wicciorum humilis episcopus volo manifestare omnibus fidelibus Christi qualiter per sancti Spiritus inspirationem, et per labores multarum et magnarum visionum, ostensum est mihi quod ego primum unum locum aedificare deberem ad laudem et gloriam omnipotentis Dei, et sanctae Mariae, omniumque electorum Christi, et etiam ad aeternam [Col. 0340B] retributionem. Cum igitur maxime florerem in diebus Ethelredi regis, expetii ab eo locum qui Ethomme nuncupatur; in quo loco sancta et perpetua virgo Maria, primum cuidam pastori gregum, Eoves nuncupato, dehinc etiam mihi cum duabus virginibus librum in manibus tenens apparuit. Mundavi itaque locum, opusque inceptum, Dei opitulante gratia, ad finem perduxi.

Volo igitur ostendere omni sequenti generationi quas possessiones supradicto loco acquisivi, et ipsas terras ab omni exactione potestatum omnium acquietavi, ipsamque acquietationem applicitis auctoritatibus, et privilegiis, nec non regalibus edictis confirmari feci, ut fratres secundum regulam sancti Benedicti inibi Deo servientes sine perturbatione vitam [Col. 0340C] agerent. Nomina etiam villarum volo manifestare, quas omnes liberas et juste acquisitas Deo et sanctae Mariae obtuli. Itaque ab Ethelredo rege quoddam coenobium quod Flendaburch nominatur obtinui, quod postea pro alio coenobio quod Streatforda nominatur, mutavi. Post Oswardo viginti mansas in loco qui Tuiforda appellatur acquisivi. Postea vero, succedente in regnum Kenredo, concessit et ipse mihi octoginta quatuor mansas super utrasque partes illius fluminis quod Avena vocitatur. Quidam autem adolescens Athericus nomine octo mansas mihi concessit, et Walterus venerandus sacerdos alias octo mihi mansas donavit. Sicque Deo propitio brevi tempore CXX mansas praedictae Christi ecclesiae acquisivi, sicut scriptum est et confirmatum in chartis [Col. 0340D] ecclesiae, et in libro manifestatur terra et termini ejus, quem scripsit Brithwaldus archiepiscopus, et dictavit praecepto Romani pontificis, cum consensu principum totius Angliae. Haec vero sunt nomina villarum quas, ut supradictum est, acquisivi. Lovesham, Benjucgurthe, Hautun, Baddescye, Wicque, Humburne, Brotsortun, Willersey, Witheleia, Samburne, Kiveuvarton, Saltforde major et minor, Ambresloy, Ulbeorge, Mortun, Buchtun, Meleigaresbyri, Titlestrop, Suella major, Mayeldesbeordi, Sildesuicoque. Has omnes terras, ut praefatus sum, liberas ab omni calumnia acquisivi, et sanctae Dei Ecclesiae obtuli.

[Col. 0341A] Qui ergo locum quem apostolica dignitas et regia potestas regiae libertati dotavit, et nos auctoritate Dei et sanctorum apostolorum donamus, depravare aut minuere vel contaminare praesumpserit, judicetur ante tribunal Christi, et nunquam in Christi veniat memoriam, nisi in hac vita poenitens emendet; qui vero servaverit et adauxerit, benedictionibus repleatur. Fiat. Amen.

Scripta est haec charta anno Domin. Incarnat. 714.


Subscriptiones.
    Ego Egwinus per signum sanctae crucis (confirmavi).
    Ego Kenredus rex subscripsi.
    Ego Offa per signum crucis confirmavi.
    Ego Brithwaldus archiepiscopus subscripsi.
    [Col. 0341B] Ego Oswardus frater regis confirmavi.







EPISTOLA III. EPISTOLA SANCTISSIMI ARCHIEPISCOPI CONSTANTINOPOLITANI JOANNIS AD CONSTANTINUM SANCTISSIMUM PAPAM ROMANUM APOLOGETICA, PROPTER EA QUAE TEMPORE TYRANNIDIS BARDAE [Al., BARDANIS] MOTA SUNT ADVERSUS SANCTAM ET OECUMENICAM SEXTAM SYNODUM.

Sanctissimo et beatissimo fratri et comministro domino Constantino Joannes indignus episcopus in Domino salutem.

Qui suae divinitatis et potestatis indicium eorum quae videntur magnificentiam architectatus est Deus, praecipue in pretiosissimo creatarum rerum sensilium, nostro, inquam, figmento, suam ostendit gloriam et sapientiam; qua quidem ratione ex ipso quoque [Col. 0341C] admirabilem esse factam divinam cognitionem propheta exclamavit (Psal. CXXVIII). Ipse naturae nostrae opifex cum suo artificio curasset ut caput toti corpori praeficeretur, in eo collocatis praecipuis sensuum instrumentis, omnem reliquorum membrorum motionem et perfectionem illinc oriri fecit et conservari; et si contigerit aliquod eorum offendi, aut aliquo incommodo affici, non levem eorum curam a se gerendam esse statuit, sed etiam adversus ultima membra naturalem ostendens affectionem et consensionem, per manuum ministerium ductu oculorum curat quod laborabat. His vestrum quoque apostolicum pontificatum comparare possumus, o sanctissimi et Christiani sacerdotii caput, vos canonice reputantes, merito per vos [Col. 0341D] quaerimus, aegritudinis quae ecclesiastico nostro accidit corpori a pestilenti et exitiosa animis tyrannica potestate, accipere solatium. Omnino enim vos quoque ut est proprium capitis, nos involuntarie laborantes minime despicietis, neque a congenita ac coalita conjunctione nos amandabitis, sed propter nostra potius vulnera dolentes (uno enim membro patiente, omnia quoque membra simul pati est consentaneum convenienter voci apostolicae) nunc sanitatis nostrae recuperationi jure gratulabimini, et maxime quando morbus a culpa corporis non est profectus, sed extrinsecus a violenta et inopinata calamitate fuit effectus. De qua ut vos certiores redderemus, necessario misimus has litteras, per eas vobis veluti aperientes et indicantes gravitatem vulneris. Quamobrem huc [Col. 0342A] usque prohibiti sumus synodalem scriptionem de more ad vos mittere, ut qui tyrannice detineremur; neque enim nobis alioqui licebat ad vos scribere, pure et non turbide exponentes dogmata pietatis. Cum enim hanc a Deo custoditam occupasset civitatem cum externa potentia, neque enim vere dixerim imperio, qui instar latronis et veluti ex insidiis vulnus nobis attulit iis qua novit rationibus universorum gubernatrix Providentia, non est enim nostrum scrutari profundum divinorum judiciorum, vim et non leges jaciens fundamentum potentiae, dejecit quidem vel ante suum ingressum in atriis regiae positam imaginem sanctae sextae synodi.

Cum autem in sedem pontificatus vellet hominem collocare qui non erat ex nostro coetu ecclesiastico, [Col. 0342B] sed qui idem cum ejus perversa sentiebat sententia, nostri tamen cleri assiduitate et contentione coactus, nos non exspectantes, non volentes, et non sine dolore aegreque ac gravate hoc sustinentes, provexit ad pontificatus dignitatem et fastigium. Quis enim navigandi omnino imperitus navem conscendat, et freta transmittere audeat? Est autem majus quando quis per aestum maris [Al., per vastum mare] est peregre profecturus, ei soli committatur clavus navis onerariae sui et rectorum gubernandorum curam suscipienti. Quod quidem in nobis quoque quilibet intuens (nunquam enim meditati sumus quae inter pontifices conveniunt in dignitatibus ecclesiasticis splendorem assecuti, soli mysteriorum ministerio vacantes) non incredibile enim existimabit quod dicimus [Col. 0342C] id nostra voluntate non esse factum ipsum nostrae conscientiae testimonium, quod sui gloriatione divinus apostolus definiit (I Cor. I), nobis Deo producentibus ad probandam veritatem eorum quae dicuntur. Iste ergo, qui suum decus esse ducebat dedecus ac probrum Ecclesiae, parturiebat quidem et studebat impietatis edere basiliscum, malorum auctoris serpentis fetum, ut publice in Ecclesia et in episcoporum confessionibus anathemati subjiceretur dicta sancta sexta synodus, et apostolicae et venerandae vestrae sedis majores, qui venerandum dogma pietatis tenuerunt. Communiter autem confiteremur absurdis dictionibus, et quae nullam habent cognationem cum notionibus, quae significant perfectionem [Col. 0342D] ejus quod est in Christo mysterii; ipsum autem verbi humanitatis susceptionis mysterium procul abesset; imo vero quidam jam murmurarent ipsam sanctam Chalcedonensem synodum abrogandam, utpote quod ab illa penderet quod ad dogmatum attinet convenientiam, et eam ut ita dicam habere radicem et confirmationem dicta sancta sexta synodus.

Mitto dicere quantas nobis re vera exhibuit molestias, ut ad vestram fraternam beatitudinem litteras dirigeremus convenienter scopo illius amentiae. Ad haec quomodo nos et quo consilio ita gesserimus, ut depelleremus quidem ejus vim tyrannicam et protervam, ad id autem quod est paulo moderatius deduceremus insolentiam, scientes ut in malis non [Col. 0343A] esse omnino rejiciendam indifferentiam, quando non ipsum bonum licet primo loco obtinere, nobis testimonium feret ipsa potestas quae cordium consilia intuetur. Quin etiam inter homines, sanctissimae vestrae sedis religiosus apocrisiarius qui hic agit, cui nos hunc maxime urgente tempestate dato jurejurando satisfecimus, ei puram quae nobis inerat in orthodoxam fidem affectionem aperientes. Etenim vos quoque scitis, ut qui experientia aperte didiceritis, o sanctissimi, quod nimis aspere et praefracte se gerere adversus potestatis necessitatem in rebus ejusmodi absque aliqua arte et ingenii solertia nequaquam fuit facile; etenim Nathan quoque propheta non aperta in Davidem usus est reprehensione de admisso adulterio et caede (II Reg. XII); sed cum ea [Col. 0343B] colorasset probabili quadam narratione, ex illius sententia in eum protulit judicium, licet ipse quoque David esset ornatus spiritu prophetiae. Propterea nos quoque, sicut magnus dicit Basilius, viri moribus parumper cedendum esse censuimus, ut in iis quae sunt praecipua, si non verbis at sententiis inviolata fidei servaretur confessio. Non enim in verbis, sed in rebus est nobis veritas, clamat Gregorius theologus [a 14Kb] ; et rursum definit esse valde absurdum et turpe de sono vocis exiliter disserere. Apostolicus quoque Dionysius Areopagita esse a ratione alienum et ineptum pronuntiat, vim scopi et instituti non attendere, sed dictiones: idque, inquit, non est eorum proprium qui volunt intelligentia divina percipere, [Col. 0343C] sed eorum qui solos sonos admittunt, eosque ad aures usque ulterius permeare non valentes extrinsecus continent, et nolunt scire quid haec quidem dictio significat, quomodo autem eam explicare oporteat per alias quae tantum valent et evidentius exprimunt. Haec autem dicimus, non ut qui velimus evertere voces jam synodice definitas, quasque universa Dei Ecclesia longo jam tempore est confessa. Nempe dicere in mysterio Christi Incarnationis, ex pia et sanctis Patribus cognita intelligentia duas naturales voluntates et duas naturales operationes; sed intuentes ad solam tyranni persuasionem, ut nominat apostolus (Galat. V), et ut ea solerti excogitatione verteretur in contrarium, ne aliena dogmata aperte introducerentur in Ecclesiam [Col. 0343D] et penitus labefactarentur de re proposita pietatis decreta quae firma manserant et inconcussa; simul quoque magnum ducentes, uti etiam a nominatae sanctae synodi inimicis ex sententia per confessionem admitteretur ejus doctrina, ut non eversionem, sed illius potius confirmationem aperte ostenderet, apud eos quidem certe qui sano et inflexibili oculo rerum contemplationis haec sciunt considerare, ea quae tyrannus adversus synodum est machinatus, volendi enim et operandi potestate praeditum in altera natura dicere esse Christum, nihil est aliud quam intelligere duas naturales voluntates et duas [Col. 0344A] naturales operationes. Expresse enim hoc sensu has intelligi voces in edicto a se decreto prius decrevit in vestra magna civitate Romana congregata synodus a venerandae memoriae Martino qui vestrae praefuit Ecclesiae, ut illa aperte per nos quoque peccatores et minimos dispensarit Dei sapientia: Qui comprehendit sapientes in astutia eorum (Psal. CXI), quae Gregorius theologus ponit in funebri oratione in magnum Basilium, ubi illum inducit usum consilio Da vidis dispensando verba sua in judicio, silentio quidem praeteriisse principalem vocem in sancto Spiritu, aliis autem quae idem valerent vocibus corroborasse piam fidei praedicationem. Quanquam quanta sit differentia utriusque argumenti, ejus, inquam, quod versatum circa fidem et confessionem divinitatis, [Col. 0344B] et de divina incarnatione, ut idem dicit sanctus Gregorius theologus, meditationum, quas subtilis necessario exquirit contemplatio ad indicandam perfectionem [b 1Kb] in utraque natura seu vivifica Trinitate tractationes et dogmata excellentiam habeant et praestantiam. Sic enim et quae ab eodem sapienti theologo in oratione de theologia adversus Eunomianos dicta sunt. Ubi haec dicit: Philosophare de mundo, de materia, de anima, de rationis compotibus naturis tam praestantioribus quam deterioribus, de resurrectione, judicio, remuneratione, Christi passionibus. In his enim et assequi non inutile, et peccare vacat periculo. Non enim ea simpliciter et absolute posuit doctor, sed quod illa conferret cum iis quae dicuntur et decernuntur de divina Trinitate. [Col. 0344C] Hac itaque dispensationis ratione et consilio caetera quoque eorum quae facta sunt processisse credentes, o sanctissimi, ne velitis propterea eam in nos conferre culpam cui non possit ignosci. Sed et si quis existimet id quod est accuratum et perfectum nos non esse assecutos, comparatione eorum qui ex sanctis Patribus oeconomice processerunt absolvamur a culpa et omni condemnatione. Nam Cyrillus quoque sapientissimus non expresse jubet abdicari Theodorum, Mopsuestiae episcopum, certo consilio gratificans iis qui adhuc infirmius in eum erant affecti, etsi illum sciret auctorem et patrem perversi Nestorii sententiae. Idque indicant quae ab ipso de eo scripta sunt ad sanctum Proclum qui nostrae sanctissimae [Col. 0344D] praefuit Ecclesiae; et superius quidem dictus fidei tyrannus, suam conscientiam habens cauteriatam sicut dicit sanctissimus Paulus (I Tim. IV), ausus est comburere tomos Actorum nominatae sanctae sextae synodi, repositos in palatio, existimans, ut sibi videbatur, simul quoque cum iis verbum delere veritatis. Nos autem eum sinentes sua decipi opinione, et tanquam praeclaro aliquo facinore suo gloriari dedecore, diligenter custodiimus apud nos repositos Actorum tomos nominatae sanctae sextae synodi in quibus etiam omnium quae in hanc sanctam sextam synodum convenerunt episcoporum subscriptiones, [Col. 0345A] cum imperiali subsignatione, in decreto ab eis edicto continentur. Porro autem aliter nostro tempore ut conservarentur nec interirent Acta ejusdem sanctae synodi diligentius curatum est. Quandoquidem liber quoque scriptus propria manu Pauli sanctae memoriae qui fuit antistes nostrae sanctissimae Ecclesiae, Dei gratia apud nos servaretur, qui cum esset a secretis in hac sancta synodo inserviit. Adeo ut ex hoc apud posteros quoque cautum sit Dei et Ecclesiae, ne quisquam malignitate aliqua, ut multa inter homines solet tempus innovare, audeat adulterare ea quae, ut prius dictum est, continenter acta sunt a sancta sexta synodo, aut perverse aliis ea possit tradere. Germana enim et quae circumscribi non potest veritas, vel ex hoc libro omnibus ostendetur [Col. 0345B] apertius. Quandoquidem verus noster praeses et servator Dominus Jesus Christus in his diutius tolerandis non sustinuit indormiscere. Sed surgens sua bonitate et potentia, nunc quoque increpavit fluctum, non aquae, sed nefarii conatus, et sedavit quidem hiemem Ecclesiarum tempestatis. Donavit autem nobis magnam rerum tranquillitatem, pium imperatorem et omni ex parte virtute praeditum, qui imperiali celsitudini respondentem habet zelum orthodoxae fidei, morum honestatem et moderationem, quique convenienter ejus nomini, nempe Anastasii, surgere fecit ecclesiasticam pacem et concordiam. Confidimus etiam in eo qui eam nobis donavit quod reipublicae quoque [a 1Kb] electionem, ut fert appellatio nominis, exorditur.

[Col. 0345C] Vos ergo, o sacrum caput, perspicacissima quae est in vobis virtute spiritus, benignae invocationis nobis manum porrigentes miti contactu mutuarum litterarum ex more ecclesiastico [b 1Kb] antisynodicorum scilicet apostolorum, charitatis adhibeas medicamentum, quod est in nobis molestum et palpitans studete medicari. Nunquam enim erit nostra relaxatio aut oculis somnus ascendet et requies temporibus et palpebris nostris dormitatio, donec universam Dei Ecclesiam aspexerimus rursus conservare unitatem Spiritus in vinculo pacis. Etenim cum sitis illius discipuli et successores qui audiit a Domino: Simon, Simon, ecce Satanas expetivit vos ut cribraret tanquam triticum. Ego etiam rogavi pro te ut non deficeret [Col. 0345D] fides tua, et tu aliquando conversus confirma fratres tuos (Luc. XXII), debetis quidem diligenter inducere quae fulciunt et stabiliunt ad correctionem, promptius etiam donare quae sunt clementis animi et misericordis. Nam ipsum summum apostolorum ex eo quod ipsi accidit adhortatur Dominus agnoscere quidem carnis infirmitatem; eos autem qui insultu rerum externarum lapsi sunt, ut ipsi quoque usuvenit tempore salutaris passionis, non impediri quominus per correctionem restituantur priori impatibilitati.

Jam vero hoc quoque vestram sacrosanctam non fugiat memoriam, quod quidam ex iis qui impium [Col. 0346A] Eutychen deposuerant tempore Flaviani sanctae memoriae, cum in synodo quae Ephesi postea celebrata est a Dioscoro eum qui juste fuerat condemnatus justum pronuntiassent, beatissimum Flavianum iniquissime condemnarunt; in sancta tamen Chalcedonensi synodo eis suffecit ad perfectam criminis depulsionem sanctae confessionis depositio, nec de eo multo eis labore et verbis fuit opus. Scit enim fraterna dilectio non diu differe benignitatem et clementiam in proximum. Sanctis enim patribus qui Chalcedone fuerant congregati haec scripsit Leo clarissimus, vestrae sedis apostolicae, imo vero totius orbis terrae, lumen clarissimum: Sed quoniam multa saepe accidunt quae possunt adducere ad poenitentiam et Dei misericordia vincit delicta peccatorum, propterea [Col. 0346B] suspenditur supplicium ut possit locum habere correctio (Epist. 47). Praeterea ad Pulcheriam quoque scribens piae memoriae in epistola cujus est principium, Piam vestrae benignitatis curam quam perpetuo gerit fidei catholicae, haec dicit Leonis mens praestantissima: Quemadmodum enim ab initio hujus argumenti scripsi frequentissime, inter dissentientes mentes et carnales mentes hanc volo servari moderationem, ut fidei quidem perfectioni nihil liceat addere nec conferre; iis autem qui revertuntur ad unitatem et pacem praebeatur medela veniae, quoniam opera diaboli tunc validius destruuntur, quando charitatem in Deum et proximum hominum corda revocant (Epist. 51).

Hoc ipsum autem multo ante Cyrillus quoque divinarum rerum peritissimus fecisse invenitur in [Col. 0346C] episcoporum orientalium in ipsum invectione et decertatione. Illi enim a condemnatione volentes absolvere Nestorium, et in ipsum latam infirmare sententiam contendentes, ausi sunt non tolerabilia, sed maximum delictum admiserunt. Ipsum enim beatum Cyrillum et synodum ejus anathematizarunt. Sed ille quoque celerem et non operosam adhibuit reparationem. Nempe hoc solum ut consentirent iis quae synodice fuerant constituta ac pie definita, et comprobarent impii damnationem, illas post haec omni laetitia plenas voces exclamante ipso divino Patre, quas suspicetur quispiam dictas esse quasi ipse potius sui lapsus accepisset condonationem, non autem ipse lapsum condonasset: Laetentur, enim, [Col. 0346D] inquit, coeli, et exsultet terra; soluta est enim maceria sepis, et omnis dissensionis modus est sublatus, cum omnium nostrum servator Christus suis Ecclesiis pacem conciliarit.

Habetis ergo vos, o viri divinitus inspirati, delicti per alterius vim et injuriam admissi validam et legitimam defensionem, et quae nequaquam convelli ac labefactari potest puram et liberam orthodoxae fidei confessionem. Ne sitis ergo, o beati, pigri et tardi in id quod est vobis conjunctum et individuum in spiritali conspiratione et concordia, neque attendentes ea quae per vim facta sunt, nos quibus vis est allata expellatis a vestra charitate, neque tanquam [Col. 0347A] inimicos existimetis, ut dicit divinus apostolus, sed consolemini ut fratres (II Thess. III) ostendentes Dei imitationem.

Omnino enim considerabitis, o sanctissimi, ex Scripturae historia de Aaron sancto Domini sicut eum divinus appellavit Spiritus, quod ea quae per vim et non ex intrinseca animi malitia fiunt, sequitur justa condonatio, excepta perfecta verbi abnegatione, et ad perfectam impietatem abductione. Aaron enim ille cum prisci populi cessisset impetui, et ad idolum fabricandum eis fuisset administer, a fratre quidem fuit reprehensus; sed cum se id per vim coactum fecisse in sua assereret defensione, nullam a Deo accipit increpationem, neque privatur dignitate pontificatus (Exod. XXXII). Omnino ad internum germanum [Col. 0347B] in Deum cultum aspiciente eo qui sigillatim finxit corda nostra (Psal. LXXII), ut dicit magnus David, et non ad externam temeritatem. Ostensa [Col. 0348A] ergo nostrae in rectum verbum sententiae sanitate et consensione, ex eo quod citra morem quidem simus parati condemnare quidem ita quae absurde facta sunt, comprobare autem et confirmare dogmata pietatis dictae sanctae sextae synodi, nos complectimini, o fratres venerandi. Alter alterius enim onera portate, et sic implete legem Christi, voce maxima nobis clamat divinus apostolus (Gal. II), ut unanimes in uno spiritu glorificemus Deum et Patrem Domini nostri Jesu Christi.


Subscriptio.

Fortis in Domino, ora pro nobis sanctissime et beatissime frater.





EPISTOLA IV. BENEDICTI ARCHIEPISCOPI MEDIOLANI QUERIMONIA IN SYNODO DE CONSTANTINO PAPA.
[Col. 0348B]

Vide infra inter scripta Benedicti.




ANNO DOMINI DCCIX.
CEOLFRIDUS, ANGLO-SAXO PRESBYTER.




[Col. 0347]
NOTITIA HISTORICA IN CEOLFRIDUM.
(Fabric., Biblioth. med. et infim. Lat.)

[Col. 0347C] Ceolfridus, aliis Geolfridus, presbyter et post [(a) 1Kb] Benedictum Biscopium abbas sanctorum Petri et Pauli, ordinis Benedictini, Wiremutensis et Girovicensis in Anglia per annos 35, diem apud Lingonas in Gallia Narbonensi obiit anno 716, VII Kalend. Octob., aetatis 74, dignis laudibus a Beda [(b) 1Kb] , quem doctrina imbuit, celebratus. Consulenti Naitoni regi Pictorum [(c) 1Kb] de legitima observatione Paschae et de tonsura clericorum, scripsit utilem epistolam, per quam ipse regi satisfecit, et rex gentem suam ad concordiam Ecclesiae reduxit. Hanc epistolam servavit idem Beda, lib. V Hist. eccles., cap. 22, unde accepit Speelmannus, pag. 200, tom. I Conciliorum Britanniae; accepere caeteri Conciliorum editores ad annum 714, [Col. 0347D] cum circa annum 709 scriptam colligat Norisius [(d) 1Kb] . [Col. 0348C] Harduinus, in sua Conciliorum editione, secutus est Petrum Francisum Chifletium, qui Historiam Bedae recensuit in Concordia Bedae et Fredegarii Scholastici, Parisiis, 1681-4. Alia Ceolfridi, quae Balaeus, centur. I, cap. 93, et ex eo Balaeo Pitseus, pag. 123, memorat, Homilias solemnes, ad monachos suos Epistolas, Testamentum ad Hunebertum, et De sua peregrinatione, nescio an quisquam oculis usurpavit. Vita scripta a Wicberto successore et anno 730 martyre, ut idem Pitseus, pag. 124, sed ubi pro regnante in Northumbria Ceolfrido, legendum Ceolulpho, de quo mox. Apud Cangium quoque emendandum est quod Ceolfridum abbatem sanctorum Petri et Pauli diversum facit ab abbate Wiremutensi.




[Col. 0349]
CEOLFRIDI ANGLO-SAXONIS PRESBYTERI EPISTOLA AD NAITANUM REGEM PICTONUM, PRO CATHOLICO PASCHA ET ROMANA TONSURA.
(Mansi, Conc. Collect. tom. XII.)





PRAEFATIO BEDAE.
[Col. 0349A]

Eo tempore Naitanus rex Pictorum (qui Septentrionales Britanniae plagas inhabitant) admonitus ecclesiasticarum frequenti meditatione Scripturarum, abrenuntiavit errori quo eatenus in observatione paschae cum sua gente tenebatur, et se suosque omnes ad catholicam observantiam dominicae resurrectionis tempus celebrandum perduxit. Quod ut facilius et majori auctoritate perficeret, quaesivit auxilium de gente Anglorum, quos jamdudum ad exemplum sanctae Romanae et apostolicae Ecclesiae suam religionem instituisse cognovit. Siquidem misit legatarios ad virum venerabilem Ceolfridum abbatem monasterii beatorum apostolorum Petri et Pauli, quod est ad ostium Wyri amnis, et juxta amnem Tinam, in loco [Col. 0349B] qui vocatur Ingrivum, cui ipse post Benedictum (de quo supra diximus) gloriosissime praefuit, postulans ut exhortatorias sibi litteras mitteret, quibus potentius confutare posset eos qui pascha non suo tempore observare praesumerent, simul et de tonsurae modo vel ratione qua clericos insigniri deceret. Excepto quod etiam ipse in his non parva ex parte esset imbutus. Et architectos sibi mitti petiit, qui juxta morem Romanorum ecclesiam de lapide ingente ipsius facerent, promittens hanc in honorem beati apostolorum principis dedicandam, se quoque ipsum cum suis omnibus morem sanctae Romanae et apostolicae Ecclesiae semper imitaturum, in quantum duntaxat tam longe a Romanorum loquela et natione segregati hunc ediscere possent. Cujus religiosis votis ac precibus [Col. 0349C] favens reverendissimus abbas Ceolfridus, misit architectos quos petebat, et litteras scriptas in hunc modum.



EPISTOLA CEOLFRIDI ABBATIS.

Domino excellentissimo et gloriosissimo regi Naitano Ceolfridus abbas in Domino salutem.

Catholicam sancti paschae observantiam, quam a nobis rex Deo devote religioso studio quaesisti, promptissime ac libentissime tuo desiderio, juxta quod ab apostolica sede didicimus, patefacere satagimus. Scimus namque coelitus sanctae Ecclesiae donatum, quoties ipsi rerum Domini discendae, docendae, custodiendae veritati operam impendunt. Nam et vere omnino dixit quidam saecularium scriptorum, quod felicissimo mundi statu ageretur, si vel reges philosopharentur, vel regnarent philosophi. Quod si de philosophia [Col. 0349D] hujus mundi, vere intelligere de statu hujus mundi, merito diligere potuit homo hunc mundum; [Col. 0350A] quanto magis civibus patriae coelestis in hoc mundo peregrinantibus optandum est, et totis animi viribus supplicandum, ut quo plus in mundo quique valent, eo amplius ejus qui super omnia est judicis mandatis auscultare contendant, atque ad haec observanda secum eos quoque qui sibi commissi sunt et exemplis simul et auctoritate instituant.

Tres sunt ergo regulae sacris inditae litteris, quibus paschae celebrandi tempus nobis praefinitum nulla prorsus humana licet auctoritate mutari: e quibus duae in lege Moysi divinitus statutae, tertia in Evangelio per effectum dominicae passionis et resurrectionis adjuncta est. Praecepit enim lex ut pascha primo mense anni, et tertia ejusdem mensis septimana, id est, a quinta decima die usque ad vigesimam primam [Col. 0350B] fieri deberet. Additumque est per institutionem apostolicam ex Evangelio, ut in ipsa tertia septimana diem dominicam exspectare, atque, in ea temporis paschalis initium tenere debeamus. Quam videlicet regulam triformem si quis rite custodierit, nunquam in adnotatione festi paschalis errabit. Verum si de his singulis en ucleatius ac latius audire desideras, scriptum est in Exodo, ubi liberandus de Aegypto populus Israel, primum pascha facere jubetur, quia dixerit Dominus ad Moysen et Aaron: Mensis iste, vobis principium mensium, primus erit in mensibus anni. Loquimini ad universum coetum filiorum Israel, et dicite eis: Decima die mensis hujus tollat unusquisque agnum per familias et domos suas (Exod. XII). Et paulo post: Et servabitis eum usque ad quartam decimam [Col. 0350C] diem mensis hujus. Immolabitque eum universa multitudo filiorum Israel ad vesperam (Ibid.). Quibus verbis manifestissime constat quod ita in observatione paschali mentio fit diei quartae decimae, ut non tamen ipsa die quarta decima pascha fieri praecipiatur, sed adveniente tandem vespera diei quartae decimae, id est, quinta decima luna, quae initium tertiae septimanae faciat, in coeli faciem prodeunte, agnus immolari jubeatur. Et quod ipsa sit nox quintae decimae lunae, in qua percussis Aegyptiis, Israel est a longa servitute redemptus: Septem, inquit, diebus azyma comedetis (Ibid.). Quibus iterum verbis tota tertia septimana ejusdem primi mensis decernitur solemnis esse debere. Sed ne putaremus easdem septem dies a decima quarta usque ad [Col. 0350D] vigesimam esse computandas, continuo subjecit: In die primo non erit fermentum in domibus vestris: [Col. 0351A] quicunque comederit fermentatum in domibus vestris, peribit anima illa de Israel, a die primo usque ad diem septimam (Exod. XII), etc., usque dum ait: In eadem enim ipsa die educam exercitum vestrum de terra Aegypti (Ibid.). Primum ergo diem azymorum appellat eum in quo exercitum eorum esset educturus de Aegypto. Constat autem quia non decima quarta die, in cujus vespera agnus est immolatus, et quae proprie pascha sive phase dicitur, sed decima quinta sunt educti ex Aegypto, sicut in libro Numerorum apertissime scribitur: Profecti igitur de Ramesse quinta decima die mensis primi, altera die fecerunt phase filii Israel in manu excelsa (Num. XXXIII). Septem ergo dies azymorum, in quarum prima eductus est populus Domini ex Aegypto, ab initio (ut diximus) tertiae septimanae, [Col. 0351B] hoc est, a quinta decima die mensis primi usque ad vigesimam primam ejusdem mensis diem completam computari oportet. Porro dies quartus decimus extra hunc numerum separatum, sub paschae titulo praenotatur, sicut Exodi sequentia patenter edocent. Ubi cum dictum esset: In eadem enim ipsa die educam exercitum vestrum de terra Aegypti, protinus additum est: Et custodietis diem istum in generationes vestras ritu perpetuo. Primo mense quarta decima die mensis comedetis azyma usque ad diem vigesimam primam ejusdem mensis ad vesperam. Septem diebus fermentatum non invenietur in domibus vestris (Exod. XII). Quis enim non videat a quarta decima usque ad vigesimam primam non septem solummodo, sed octo potius esse dies, si et ipsa quarta decima annumeretur? [Col. 0351C] Sin autem (ut diligentius explorata Scripturae veritas docet) a vespera diei quartae decimae usque ad vesperam vigesimam primae computaverimus, videbimus profecto quod ita dies quartam decimam vesperam suam festi paschalis initium porrigat, ut non amplius tota sacra solemnitas quam septem tantummodo noctes cum totidem diebus comprehendat. Unde vera esse probatur nostra definitio, qua tempus paschale primo mense anni et tertia ejus hebdomada celebrandum esse diximus. Veraciter enim tertia agitur hebdomada, quod a vespera decimae quartae diei incipit, et in vespera vigesimae primae completur.

Postquam vero pascha nostrum immolatus est Christus, diemque nobis dominicam, quae apud antiquos [Col. 0351D] una vel prima Sabbati sive Sabbatorum vocatur, gaudio suae resurrectionis fecit esse solemnem, ita hanc nunc apostolica traditio festis paschalibus inseruit, ut nihil omnino tempore paschae legalis praeoccupandum, nihil minuendum esse decerneret, quin potius statuit ut exspectaretur juxta praeceptum legis idem primus anni mensis, exspectaretur quarta decima dies illius, exspectaretur vespera ejusdem. Et cum haec dies in Sabbatum forte incideret, tolleret unusquisque agnum per familias et domos suas, et immolarent eum ad vesperam (Ibid.), id est, praepararent omnes Ecclesiae per orbem, quae unam catholicam faciunt, panem et vinum in mysterium carnis et sanguinis agni immaculati, qui abstulit peccata mundi, et, praecedente congrua lectionum, orationum [Col. 0352A] et caeremoniarum paschalium solemnitate, offerrent haec Domino in spem futurae suae redemptionis. Ipsa est enim eadem nox in qua de Aegypto per sanguinem agni Israelitica plebs erepta est, ipsa est in qua per resurrectionem Christi liberatus est a morte aeterna omnis Dei populus. Mane autem illucescente die dominica, primam paschalis festi diem celebrarent. Ipsa est enim dies in qua resurrectionis suae gloriam Dominus multifario piae revelationis gaudio discipulis patefecit. Ipsa prima dies azymorum, de qua multum distincte in Levitico scriptum est: Mense primo, quarta decima die mensis hujus ad vesperam phase Domini est, et quinta decima die mensis hujus solemnitas azymorum Domini est. Septem diebus azyma comedetis, dies primus erit celeberrimus [Col. 0352B] sanctusque. Si ergo fieri posset ut semper in diem quintum decimum primi mensis, id est, in lunam quintam decimam, dominica dies incurreret, uno semper eodemque tempore cum antiquo Dei populo, tanquam sacramentorum genere discreto, sicut una eademque fide, pascha celebrare possemus. Quia vero dies septimanae non aequali cum luna tramite procurrit, decrevit apostolica traditio, quae per beatum Petrum Romae praedicata, per Marcum evangelistam et interpretem ipsius Alexandriae confirmata est, ut, adveniente primo mense, adveniente in eo vespera diei quartae decimae, exspectetur etiam dies dominica a quinta decima usque ad vicesimam primam diem ejusdem mensis. In quacunque enim harum inventa fuerit, merito in ea pascha celebrabitur, [Col. 0352C] quia nimirum haec ad numerum pertinet illarum septem dierum quibus azyma celebrari jubetur. Itaque fit ut nunquam pascha nostrum a septimana mensis primi tertia in utramvis partem declinet, sed vel totam eam, id est, omnes septem legalium azymorum dies, vel certe aliquos de illis teneat. Nam etsi saltem unum ex eis, hoc est ipsum septimum apprehenderit, quem tam excellenter Scriptura commendat: Dies autem, inquiens, septimus erit celebrior et sanctior, nullumque servile opus fiet in eo (Ibid.), nullus arguere nos poterit quod non recte dominicum paschae diem, quem de Evangelio suscepimus, in ipsa quam lex statuit tertia primi mensis hebdomada celebremus.

[Col. 0352D] Cujus observantiae catholica ratione patefacta, patet e contrario error irrationabilis eorum qui praefixos in lege terminos, nulla cogente necessitate, vel anticipare vel transcendere praesumunt. Namque sine ratione necessitatis alicujus anticipant illi tempus in lege praescriptum, qui Dominicum paschae diem a quarta decima mensis primi usque ad vicesimam putant lunam esse servandum. Cum enim a vespera diei tertiae decimae vigilias sanctae noctis celebrare incipiunt, claret quod illum in exordio sui paschae diem statuunt, cujus nullam omnino mentionem in decreto legis inveniunt. Et cum vicesima prima die mensis pascha dominicum celebrare refugiunt, patet profecto quod illam per omnia diem a sua solemnitate secernunt, quam lex majore prae [Col. 0353A] caeteris festivitate memorabilem saepenumero commendat. Sicque diem paschae ordine perverso, et aliquando in secunda hebdomada totam compleant, et nunquam in hebdomadae tertiae die septimo ponant.

Rursumque qui a sexta decima die mensis saepedicti usque ad vicesimam secundam pascha celebrandum magis autumant, non minore utique errore (tametsi altero latere) a recto veritatis tramite divertunt, et veluti naufragia Scyllae fugientes, in Charybdis voraginem submergendi decidunt. Nam cum a luna decima sexta primi mensis oriente, id est, a vespera diei quintae decimae pascha incipiendum doceant, nimirum constat quod quartam decimam diem mensis ejusdem, quam lex primitus est [Col. 0353B] praecipue commendata, a sua prorsus solemnitate secludunt, ita ut quintae decimae, in qua populus Dei ab Aegyptiaca servitute redemptus est, et in qua Dominus suo mundum sanguine a peccatorum tenebris liberavit, in qua etiam sepultus spem nobis post mortem beatae quietis tribuit, vix vesperam tangant. Idemque poenam erroris sui in semetipsos recipientes, cum in vicesima secunda die mensis paschae diem statuunt dominicum, legitimos utique terminos paschae aperta transgressione violant, ut pote qui ab illius diei vespera pascha incipiunt, in qua hoc lex consummari et perfici debere decrevit. Illam in pascha diem assignent primam, cujus in lege mentio nulla usquam reperitur, id est, quartae primam septimanae. Qui utrique non solum in definitione et computo [Col. 0353C] lunaris aetatis, sed et in mensis primi nonnunquam inventione falluntur. Quae disputatio major est quam epistola hac vel valeat comprehendi, vel debeat.

Tantum hoc dicam, quod per aequinoctium vernale semper inenarrabiliter posset inveniri qui mensis juxta computum lunae primus anni, qui esse debeat ultimus. Aequinoctium autem juxta sententiam omnium Orientalium, et maxime Aegyptiorum, qui prae caeteris doctoribus calculandi palmam tenent, duodecimo Kalendarum Aprilium die provenire consuevit, et etiam ipsi horologica inspectione probavimus. Quaecunque ergo luna ante aequinoctium plena est, quarta decima videlicet vel quinta decima existens, haec ad praecedentis anni novissimum pertinet mensem, ideoque paschae celebrando habilis [Col. 0353D] non est. Quae vero post aequinoctium, vel in ipso aequinoctio suum plenilunium habet, in hac absque ulla dubietate, quia primi mensis est, et antiquos pascha celebrare solitos, et nos, ubi Dominica dies advenerit, celebrare debere noscendum est. Quod ita fieri oportere illa nimirum ratio cogit, quia in Genesi scriptum est quod Deus fecit duo magna luminaria; luminare majus ut praeesset diei, et luminare minus ut praeesset nocti (Genes. I). Vel, sicut alia dicit editio, luminare majus in inchoationem diei; et luminare minus in inchoationem noctis. Sicut ergo prius sol a medio praecedens Orientis aequinoctium vernale suo praefixit exortu, deinde luna sola ad vesperam occidente, et ipsa plena a medio secuta est [Col. 0354A] Orientis, ita omnibus annis idem primus lunae mensis eodem necesse est ordine reservari, ut non ante aequinoctium, sed vel ipso aequinoctii die (sicut in principio factum est) vel eo transcenso plenilunium habere debeat. At si uno saltem die plenilunium tempus aequinoctii praecesserit, non hanc primo mense anni incipientis, sed ultimo potius praeteriti, lunam esse ascribendam, et ideo festis paschalibus inhabilem, memorata ratio probat.

Quod si mysticam quoque vos in his rationem audire delectat, primo mense anni, qui etiam mensis novorum dictus est, pascha facere jubemur, quia, renovato ad amorem coelestium spiritu mentis nostrae, sacramenta dominicae resurrectionis et ereptionis nostrae celebrare debemus. Tertia ejusdem mensis [Col. 0354B] septimana facere praecipimur, quia ante legem et sub lege promissus, tertio tempore saeculi cum gratia venit ipse qui pascha nostrum immolaretur Christus, quia tertia post immolationem suae passionis die resurrectionis a mortuis, hanc Dominicam vocari, et in ea nos annuatim paschalia ejusdem resurrectionis voluit festa celebrare. Quia nos quoque ita solum veraciter ejus solemnia celebramus, si per fidem et charitatem pascha, id est, transitum de hoc mundo, ad Patrem cum illo facere curamus. Post aequinoctium veris plenilunium mensis praecipimur observare paschalis, ut videlicet primo sol longiorem nocte faciat diem, deinde luna plenum suae lucis orbem mundo praesentet, quia primo quidem sol justitiae, in cujus pennis est sanitas, id est, Dominus Jesus, [Col. 0354C] per resurrectionis suae triumphum cunctas mortis tenebras superavit, ac sic ascendens in coelos, misso desuper Spiritu, Ecclesiam suam, quae saepe lunae vocabulo designetur, internae gratiae luce replevit. Quem videlicet ordinem nostrae salutis propheta contemplatus aiebat: Elevatus est sol, et luna stetit in ordine suo (Mal. IV). Qui ergo plenitudinem lunae paschalis ante aequinoctium provenire posse contenderit, talis in mysteriorum celebratione maximorum a sanctarum quidem Scripturarum doctrina discordat; concordat autem eis qui sine praeveniente gratia Christi se salvari posse confidunt. Qui, etsi vera lux tenebras mundi moriendo ac resurgendo nunquam vicisset, perfectam se habere posse justitiam dogmatizare praesumunt. Itaque per aequinoctialem [Col. 0354D] solis exortum post plenilunium primi mensis hunc ex ordine subsequens, id est, post completam diem ejusdem mensis quartam decimam, quae cuncta ex lege observanda accepimus, exspectamus adhuc, monente Evangelio, in ipsa hebdomada tertia tempus diei Dominicae, et sic demum votiva paschae nostri festa celebramus. Ut indicemus nos non cum antiquis excussum Aegyptiae servitutis jugum venerari, sed redemptionem totius mundi, quae in antiqui Dei populi liberatione praefigurata, in Christi autem resurrectione completa est, devota fide ac dilectione colere, ut de resurrectionis etiam nostrae, quam eadem die Dominica futuram credimus, spe nos certissima gaudere signemus.

[Col. 0355A] Hic autem, quem vobis sequendum monstramus, computus paschae decennovennali circulo continetur, qui dudum quidem, hoc est ipsis apostolorum temporibus, jam servari in Ecclesia coepit, maxime Romae et Aegypti, ut supra jam diximus. Sed per industriam Eusebii, qui a beato martyre Pamphilo cognomen habet, distinctius in ordinem compositus est, ut quod eatenus per Alexandriae pontificem singulis annis per omnes Ecclesias mandari consueverat, jam deinde congesta in ordinem serie lunae quartae decimae, facillime posset ab omnibus sciri. Cujus computum paschalis Theophilus Alexandriae praesul in centum annorum tempus Theodosio imperatori composuit. Item successor ejus Cyrillus seriem nonaginta et quinque annorum in quinque [Col. 0355B] decennorenalibus circulis comprehendit. Post quem Dionysius Exiguus totidem alios ex ordine pari schemate subnexuit, qui ad nostra usque tempora pertingebant. Quibus termino appropinquantibus tanta hodie calculatorum exuberat copia, ut etiam in nostris per Britanniam Ecclesiis plures sint qui, mandatis memoriae veteribus illis Aegyptiorum argumentis, facillime possint in quotlibet spatia temporum paschales protendere circulos, etiamsi ad quingentos usque et triginta duos voluerint annos. Quibus expletis, omnia quae ad solis et lunae, mensis et septimanae, consequentiam spectant, eodem quo prius ordine recurrunt. Ideo autem circulos eosdem temporum instantium vobis mittere supersedimus, quia de ratione tantum temporis paschalis [Col. 0355C] instrui quaerentes, ipsos vobis circulos paschae catholicos abundare probastis.

Verum his de pascha succincte, ut petistis, strictimque commemoratis, tonsuram quoque (de qua pariter vobis litteras fieri voluistis) hortor ut ecclesiasticam et Christianae fidei congruam habere curetis. Et quidem scimus quia neque apostoli omnes uno eodemque sunt modo attonsi, neque nunc Ecclesia catholica, sicut una fide, spe et charitate in Deum consentit, ita et jam una atque indissimili totum per orbem tonsurae sibi forma congruit. Denique ut superiora, id est, patriarcharum tempora respiciamus, Job, exemplar patientiae, ingruente tribulationum articulo, caput totondit; probavit utique quia tempore felicitatis capillos nutrire consueverat. At Joseph et [Col. 0355D] ipse castitatis, humilitatis, pietatis, caeterarumque virtutum, exsecutor ac doctor eximius, cum esset servitio absolvendus, attonsus esse legitur; patet profecto quia tempore servitutis intonsis in carcere crinibus manere solebat. Ecce uterque vir Dei diversum ab altero vultus habitum foris praemonstrabat, quorum tamen intus conscientia in parili virtutum sibi gratia concordabat. Verum si profiteri nobis liberum est, quia tonsurae discrimen non noceat quibus pura in Deum fides et charitas in proximum sincera est, maxime cum nunquam patribus catholicis sicut de paschae vel fidei diversitate conflictus, ita etiam de tonsurae differentia legatur aliqua fuisse controversia. inter omnes tamen quas in Ecclesia [Col. 0356A] vel in universo hominum genere reperimus tonsuras, nullam magis sequendam nobis amplectendamque jure dixerim ea quam in capite suo gestabat ille cui se confitenti Dominus ait: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum (Matth. XXVI). Nullam vero magis abominandam detestandamque merito cunctis fidelibus crediderim ea quam habebat ille cui gratiam sancti Spiritus comparare volenti dicit idem Petrus: Pecunia tua tecum sit in perditionem, quoniam donum Dei existimasti pecunia possideri. Non enim est tibi pars neque sors in sermone hoc (Act. VIII). Neque vero ob id tantum in coronam attondimur, quia Petrus ita attonsus est, sed quia Petrus in memoriam [Col. 0356B] dominicae passionis ita attonsus est, idcirco et nos, qui per eamdem passionem salvari desideramus, ipsius passionis signum cum illo in vertice, summa videlicet corporis nostri parte, gestamus. Sicut enim omnis Ecclesia, quae per mortem sui vivificatoris Ecclesia facta est, signum sanctae crucis ejus in fronte portare consuevit, ut crebro vexilli hujus munimine a malignorum spirituum defendatur incursibus, crebra hujus admonitione doceatur, se quoque carnem suam cum vitiis et concupiscentiis crucifigere debere; ita etiam oportet eos qui vel monachi votum, vel gradum clericatus habentes arctioribus se necesse habent pro Domino continentiae frenis astringere.

Formam quoque coronae, quam ipse in passione [Col. 0356C] sua spineam portavit in capite, ut spinas ac tribulos peccatorum nostrorum portaret, id est, exportaret et auferret a nobis, suo quemque in capite per tonsuram praeferre, ut se etiam irrisiones et opprobria pro illo libenter ac prompto animo sufferre ipso etiam frontispicio doceant, ut coronam vitae aeternae, quam repromisit Deus diligentibus se, semper exspectare, proque hujus perceptione et adversa se mundi et prospera contemnere designent. Caeterum tonsuram eam quam magnum ferunt habuisse Simonem, quis rogo fidelium non statim cum ipsa magia primo detestetur et merito exsufflet? Quae aspectu in frontis quidem superficie coronae videtur speciem praeferre, sed ubi ad cervicem considerando perveneris, decurtatam eam quam te videre putabas invenies [Col. 0356D] coronam. Ut merito talem simoniacis et non Christianis habitum convenire cognoscas, qui in praesenti quidem vita a deceptis hominibus putabantur digni perpetuae gloriae coronae, sed in ea quae hanc sequitur vitam, non solum omni spe coronae privati, sed aeterna insuper sunt poena damnati. Neque vero me haec ita prosecutum aestimes, quasi eos qui hanc tonsuram habent condemnandos judicem, si fide et operibus unitati catholicae faverint, imo confidenter profiteor plurimos ex eis sanctos ac Deo dignos exstitisse. Ex quibus est Adamnanus abbas et sacerdos Columbiensium egregius; qui cum, legatus suae gentis ad Alfridum regem missus, nostrum quoque monasterium videre voluisset, miramque [Col. 0357A] in moribus ac verbis prudentiam, humilitatem, religionem, ostenderet, dixi illi inter alia colloquens: Obsecro, sancte frater, qui ad coronam te vitae quae terminum nesciat tendere credis, quid contrario tuae fidei habitu terminatam in capite coronae imaginem portas? Et si consortium beati Petri quaeris, cur ejus quem ille anathematizavit tonsurae imaginem imitaris, et non potius ejus cum quo in aeternum beatus vivere cupis, etiam nunc habitum te, quantum potes, diligere monstras? Respondit ille: Scias pro certo, frater mi dilecte, quia etsi Simonis tonsuram ex consuetudine patriae habeam, simoniacam tamen perfidiam tota mente detestor ac respuo, beatissimi autem apostolorum principis, quantum mea parvitas sufficit, vestigia sequi desidero. At [Col. 0357B] ego: Credo, inquam, vere quod ita sit, sed tamen indicio sit quod ea quae apostoli sunt Petri in abdito cordis amplectimini, si quae ejus esse nostis etiam in facie tenetis. Namque prudentiam tuam facillime dijudicare reor quod aptius multo sit ejus quem toto corde abominaris, hujusque horrendam faciem videre refugis, habitum vultus a tuo vultu Deo jam dicato separare, et e contra ejus, quem apud Deum patrem habere patronum quaeris, sicut facta vel monita cupis sequi, sic etiam morem habitus te imitari condeceat. Haec tunc Adamnano dixi: qui quidem quantum conspectis Ecclesiarum nostrarum statutis profecisset probavit, cum reversus ad Scotiam multas postea gentis ejusdem turbas ad catholicam temporis paschalis observantiam sua praedicatione correxit, [Col. 0357C] tametsi eos qui in Ilii insula morabantur monachos, quibusque speciali rectoris jure praeerat, necdum ad viam statuti melioris reducere valebat. Tonsuram quoque, si tantum sibi auctoritatis subesset, emendare meminisset.

Sed et nunc tuam prudentiam, rex, admoneo, ut ea quae unitati catholicae et apostolicae Ecclesiae concinunt, [Col. 0358A] una cum gente, cui te Rex regum et Dominus dominorum praefecit, in omnibus servare contendas. Sic enim fit ut post acceptam temporalis regni potentiam ipse beatissimus apostolorum princeps coelestis quoque regni tibi tuisque cum caeteris electis libens pandat introitum. Gratia te regis aeterni longiori tempore regnantem ad nostram omnium pacem custodiat incolumem, dilectissime in Christo fili.





DECRETUM REGIS NAITANI Pro catholico Pasche, et Romana tonsura.

Haec epistola cum presente rege Naitano multisque viris doctioribus esset lecta, ac diligenter ab his qui intelligere poterant in linguam ejus propriam interpretata, multum de ejus exhortatione gavisus [Col. 0358B] esse perhibetur, ita ut surgens de medio optimatum suorum consessu genua flecteret in terram, Deo gratias agens, quod tale munusculum de terra Anglorum mereretur accipere. Et quidem et antea novi, inquit, quia haec erat vera paschae celebratio, sed intantum modo rationem hujus temporis observandam cognosco, ut parum mihi omnino videar de his antea intellexisse. Unde palam profiteor, vobisque qui assidetis praesidentibus protestor, quia hoc observare tempus paschae cum universa mea gente perpetuo volo, et hanc accipere debere tonsuram, quam plenam esse rationis audivimus, omnes qui in regno meo sunt clericos decerno. Nec mora, quae dixerat regia auctoritate perfecit. Statim namque jussu publico mittebantur ad transcribendum, discendum, [Col. 0358C] observandum per universas Pictorum provincias circuli paschae decennovales, oblitteratis per omnia erroneis octoginta et quatuor annorum circulis. Attondebantur omnes in coronam ministri altaris ac monachi, et quasi novo se discipulatui beatissimi apostolorum principis Petri subditam, ejusque tutandam patrocinio, gens correcta gaudebat.




ANNO DOMINI DCCXVII.
FELIX, RAVENNATENSIS EPISCOPUS.




[Col. 0357]
NOTITIA HISTORICA IN FELICEM.
(Ughelli, Ital. Sacr. tom. II.)

[Col. 0357D] Felix [(a) 1Kb] Ravennatium archiepiscopus creatus est anno 707 [(b) 3Kb] , Romaeque consecratus. Caeterum, fidei [Col. 0358D] parum memor quam in consecratione fuerat professus, reversus Ravennam, cives compulit ut Caesaris [Col. 0359A] jugum excuterent, clerum vero, ut contra Romanum pontificem rebellaret. Cumque Theodorus exarchus, potenti succinctus exercitu, Felicem caput seditionis cepisset, oppressissetque Ravennam, auctorem seditionis cum aliis ad Justinianum Caesarem Constantinopolim amandavit; quem cum candenti aere exoculasset, relegavit deinde in Pontum, ubi Felix infelix temeritatem suam posset lugere. Pertulit Felix exsilium ad sex annos, deinde miseria magistra cum sibi redditus ejurasset errorem, ad sedem de qua fuerat devolutus moderatus rediit, anno 715, in eaque deinceps adeo sancte pieque vixit, ut claruerit miraculis. Ecclesiam suam variis donariis auxit. Scripsit, antequam ei oculorum lumen adimeretur, commentarium in Matthaeum; verum [Col. 0360A] quia, caecitate laborans, illud vel absolvere vel expolire non potuit, fato propior, comburendum mandavit. Aureos sermones sancti Petri Chrysologi in unum volumen coegit. Eloquentiae plausibilis fuit, magnoque studio pietatis concinabatur ad populum. Cumque sanctimoniae in vita clarissima signa edidisset, obdormivit in Domino 7 Kal. Decemb. 717, sepultusque apud ecclesiam sancti Apollinaris, prope altare sanctae Feliculae, ubi haec ipsa verba leguntur:

HIC TUMULUS CLAUSUM SERVAT CORPUS DOMINI FELICIS SANCTISSIMI AC TER BEATISSIMI ARCHIEPISCOPI.




[Col. 0359]
FELICIS RAVENNATENSIS EPISCOPI PROLOGUS AD SERMONES S. PETRI CHRYSOLOGI.
(Oudin., Comment. de Script. Eccles. tom. I.)
(S)

[Col. 0359D] Divina charismatum dona de coelesti thesauro prolata, dum largis virtutum mysteriis religiosa corda uberrime replevere, ita suavitatem sancti Spiritus odorifica narratione distribuunt, ut manifestis pandantur elogiis, et ornamenta salutis existant, juxta Domini vocem in sacris Evangelii paginis intonantem: Qui credit in me, flumina de ventre ejus fluent aquae vivae; et iterum: Aperi ostium, et implebo illud; et Salomon: Spiritus dabit sapientiam quaerentibus se, et docentium linguas facit disertas. Quamobrem venerabilis beatusque pontifex Petrus, Ravennatis Ecclesiae praefulgidum decus, et catholicae veritatis praecipuus doctor, calore superni amoris [Col. 0360D] accensus, et rigatione perennis gratiae irroratus, digno eloquii ornamento, vernantium lectionum opuscula de singulis Evangeliorum parabolis polito sermone conficiens, delectabili dulcedine aures omnium replevit et corda. Proinde, dilectissimi, tanti pastoris intenta et anxia mente scripta legamus, et ardenti desiderio ulnisque spiritualibus amplectamur: quatenus fructum laboris in nostrae mentis cellaria recondentes, simul cum eo magnificae laudis gloria perfruamur, et praemia aeterni muneris capiamus. Hoc humilis praesul Felix, de pauperculi cordis cellario, sermones legentibus exiguum obtulit munus.




ANNO DOMINI DCCXXV.
S. BENEDICTUS CRISPUS, MEDIOLANENSIS EPISCOPUS




[Col. 0361]
NOTITIA HISTORICA IN S. BENEDICTUM CRISPUM.
(Ughelli, Ital. Sacr. tom. IV.)

[Col. 0361A] Sanctus Benedictus [(a) 1Kb] Crispus Mediolanensis tum doctrina, tum sanctimonia clarus, ad sedem patriae post Mansuetum promotus est. Hunc suae jurisdictionis acerrimum defensorem gravis lis coram pontifice Romano exercuit. Cum enim contenderet Ticinensem episcopum Mediolanensi throno subesse, ille vero contra niteretur se ad arbitrium Romani pontificis ex antiquo jure immediate spectare, felicior litis eventus a Ticinensi stetit. Benedictus vero cum causa cecidisset, revertitur Mediolanum, ubi sancti Benedicti coenobium aedificavit, quod hoc tempore poenitentibus mulierculis est pro domicilio ac sepimento pudoris. Totam Italiam Benedicti fama pervasit, cum non modo doctrina sed etiam sanctitate [Col. 0362A] celebris haberetur, ut Paulus Diaconus narrat. Cadoaldi Anglo-Saxonum regis epitaphium ipse composuit, qui, abjurata idololatria, ad Christum se converterat, sacrove fonte a Sergio pontifice ablutus fuerat, defunctusque paulo post, apud sanctum Petrum cum ejusmodi epitaphio fuerat tumulatus. Caeterum Benedictus e vivis exemptus est anno 43 sui pontificatus [(b) 1Kb] , vel, ut alii volunt, 47, V Idus Martii, anno 735 (725); sepultusque est in basilica Ambrosiana in numerum sanctorum relatus. De eo Martyrologium Romanum, Baronius et alii. Ejus fama maxime celebris habebatur Justiniani imperatoris temporibus, et Ariperti Junioris regis Longobardorum [(c) 1Kb] .




[Col. 0361]
S. BENEDICTI CRISPI MEDIOLANENSIS ARCHIEPISCOPI QUERIMONIA IN SYNODO, DE CONSTANTINO PAPA.
(Mansi, Conc. Collect. tom. XII.)
(C,S)*



B. BENEDICTI QUERIMONIA IN SYNODO, Eo quia papa Constantinus ipsum archiepiscopum privaverat consecratione episcopi Papiensis contra antiquam consuetudinem.
[Col. 0361C]

Summo coelorum conditori, terrarumque universarum factori, gentiumque cunctarum auctori, creaturarum universarum creatori, coeli terraeque stabilimentum, angelorum et hominum, ad fidei catholicae et sedis apostolicae unicum monimentum, orphanorum [Col. 0362C] et viduarum, ecclesiarumque universarum solidum stabilimentum, Patri, ac Filio, ac sancto Spiritui, gratias refero immensas, pontificem quod talem sanctae sedi apostolicae virum clementer eligere, ac misericorditer ordinare, sua ineffabili pietate disposuit. Unde chorus universus episcoporum sacerdotum collegium sedule reminiscat generi humano benigne ac misericorditer providere, cum huic sanctae sedi virum hujusmodi discretum, illustrem, orthodoxum et praeesse et praeordinare summa [Col. 0363A] cum pietate disposuit, qui operibus bonis, admonitionibus sanctis orbem sibi commissum confortare, et errantes docere, non desinit. De quo Veritas ait: Ego pro te rogavi, Petre, ut non deficiat fides tua, et tu aliquando conversus confirma fratres tuos. Quamobrem, Dei et vestri, pater venerande, atque hujus sancti concilii, coadjutus praesentia et confortatus clementia, ego Benedictus Mediolanensis archiepiscopus causam nostrae ecclesiae, quae Dei dispositionibus, et beati Barnabae apostoli doctrinis ac miraculis, refloruit, nuncque gloriosissimi confessoris Ambrosii ornata disciplinis, honoranda virtutibus, perfulget, cujus reverentia et charitate debita vestro ductus conspectui, et huic sancto conventui, me ex longo repraesentare disposui, voce, qua possum, [Col. 0363B] longo confectus senio, pandere et reserare curabo. Igitur cum Mediolanensis Ecclesia Dei, et beati Ambrosii factis et virtutibus exaltata, ac multis episcopis per multa jam tempora antecedentia sublimata, nunc consecratione ecclesiae Papiensis injuste exspoliata, vobis humiliter ac devote conqueritur. Quae inter caeteros nostrae ecclesiae suffraganeos, et beati Syri meritis, primicerii privilegium nunc usque nostrae causae indicium summo vigore tenuit. At nunc Romanae sedis dignitatibus et majorum honoribus ambitiosa, sua et propria metropoli illicite derelicta, et injuste destituta, ut consecrationem furtive acciperet, Romanum adiit pontificem, quam nostra Ecclesia per tempora jam multa annorum longo curriculo antecedentia, a [Col. 0363C] tempore beati Barnabae apostoli usque mei praesentiam, qui per annos quadraginta sedem resideo Mediolanensem, atque inibi episcopum Gregorium, humiliter consecravit, habuit, et charitative, Deo opitulante, tenuit. Hunc itaque, vestra succurrente clementia, sanctisque collaudantibus canonibus, quod injuste nostra ecclesia amisit, adipisci valeat, fideliter ac devote exoramus. Prosit nobis vestra sapientia, omnibus praeferenda disciplinis. Qui enim omnibus praeest, omnibus prodesse debita paternitate condecet, nulli nocere, neminique invidere, nulli ecclesiae honorem ac dignitatis praerogativam usurpare, discretus et judex summae justitiae lance ponderat universa, inferentes injurias alicui injuste condemnans, ac illicite sufferentes a malis [Col. 0363D] misericordia, dextera legisque caeremoniis defendendo, benigne sustentat. At iniquitatis judex cuncta pretio subvertens negotia, quae legis sunt obscurat, ac quae temporaliter arrident criminose exaltat, a quibus justitiae amator se quotidie, Dei protegente dextera, custodit. Justitiam discamus. Itaque unde Isaias propheta Spiritu sancto repletus dicit: Justitiam discite qui habitatis terram. Venerande Pater, potestatem culminis Romani ratio vincat divina. Unde beatus Ambrosius ait: Decet ut ratio vincat potestatem. Judicium causarum querimoniae nostrae justum judicate, unde Dominus per Zachariam loquitur, dicens: Justum judicium et pacificum judicate, et nolite retinere malitiam fratris vestri in cordibus [Col. 0364A] vestris. Et David: De vultu tuo judicium meum prodeat, oculi mei videant aequitatem. At, ut nostrae Ecclesiae nostraeque querimoniae veritatem enucleatius ac verissime aperiam, decem Romanorum pontificum privilegia, quae de consecratione Ticinensis Ecclesiae dico, asserentia, atque sub anathematis mucrone rigide ab universis episcopis interdicentia, solita pietate cognoscite. Quin etiam nostra civitas qualiter ab ipsis primordiis inculta et exaltata cura diligenti majorum permansit per Romanos imperatores, ac consules patricios ejusdem urbis accolas, cum orbis uno regeretur imperio, attente cognoscite. Quam tamen, ut in situ descriptionis ejusdem comperi, annosam postmodum Romani reges et principes, expulsis Senorum populis, longe melius sublimantes [Col. 0364B] opere mirifico auxerunt, locantes in ea more patrio eximium Augustorum dignitati palatium imperiale, theatrum, aumantium, thermas, viridarium amoenum floribus diversis et odoribus variis delectabile, arenam lapidibus et magisteriis admirandam, in qua Italiae cives universi consedere, et ab uno oratore concionante audire possent competenter. Ob quam enim causam saepissime ab iisdem postmodum Augustis frequentari, et incoli, et honorari super cunctas Italiae civitates adorta est, maxime, quod esset inibi saluberrimi aeris aptissima temperies, locusque ad usus domesticos irrefragabiliter paratissimus. Exinde, Pater venerande, sancta Christianitate orbi apparente universo, sicut audivit, illico Deo credidit, sancto Barnaba apostolo a Spiritu sancto [Col. 0364C] inibi destinato, et fidem orthodoxam fideliter praedicante; a quo enim nostra Ecclesia ab ipsis primordiis caput Italiae per sedem metropolitanam, Dei dispensante clementia, tenuit, et Deo largiente in aeternum tenebit. Quamobrem cathedra Mediolanensis ab ipso apostolo exaltata decenter, et sublimata competenter, Dei dextera, et beati Petri remigio refloruit. Quod enim verissime reperimus in nostris annalibus, et ejus descriptione adventus, et sancti Anatalon Vita, de discipulis Domini, unus discipulus fidelissimus fidelissime et certissime dicens: Quae post Romanam arcem famosissimam jam tunc habebatur civitas saepedicta Mediolanum, quippe quae pari ditione sublimis, secunda post ipsam, ut praefatus sum, Augustales Occidui imperii infulas tenebat. Itaque [Col. 0364D] sanctus, Dei dispensante clementia, sanxit Barnabas apostolus ut Mediolanensis, quam imperatores noverat super cunctas Italiae civitates sublimasse, ea, ipse quam sanctis praedicationibus primitus fundaverat, principalis ecclesiastici culminis sedes, aliarumque in ea provincia ecclesiarum metropolis perpetualiter habeatur. Cui profecto urbi, ut in Vita sancti Anatalon, quem inibi consecraverat, Hierosolymis processurus, inveni, tantum privilegii munus sanctus Anatalon a suo noverat magistro concessum, ut sicut inter reliquas Italicarum provinciarum urbes, earum duntaxat quae occidentalem usque marginem ab Italiae finibus protenduntur, post Romanam arcem intenti sub solio eminenti atque populorum [Col. 0365A] conventu frequentissimo principales videbantur, ita ecclesiasticae ditionis praerogativa, post Romuleam sedem, cunctas excelleret. In hunc modum et ipse praefatus antistes nil a suo institutore discrepans metropolitanam idem cathedram pro futuris temporibus Christi statuit esse fidelibus, quatenus omnium populorum antistes, hoc est Venetiae, Liguriae, Emiliae, Rhetiae, Alpiscotiae, quotquot fuerint in sancta matre Ecclesia futuri, per has saepedictas provincias caput quoddam et decos insigne, post Romanum pontificem, habere dehebant Mediolanensis sedis praesulem metropolitanum. Itaque Ecclesia Mediolanensis, his et aliis multis fulta et ornata remigiis, fere cum honoribus his omnibus usque ad mei tempus, Dei misericordia, et beati Ambrosii meritis, [Col. 0365B] devote pervenit. Sed, ut ex causis multis, e quibus nostrae querimoniae causa munitur decenter, atque tuetur competenter, quorumdam sanctorum episcoporum Papiensium testimonium, Crispini et Epiphanii, percipe. Sanctus enim Crispinus, cum se videret morti accelerare, ut in sancti Epiphanii Vita habetur, duxit sanctum Epiphanium Mediolanum, et dixit ad episcopum Protaxium, et ordines, quos inibi invenit: Ecce, filii, jam mea aetas meae vitae cursum complevit. Commendo civitatem, commendo ecclesiam, commendo hunc, cujus labori et gratiae debeo quod usque ad hoc tempus vixi grandaevus, et debilis, cujus corporea felicitas et virtus animae imbecillitatem meam portavit sine fastidio. Item in eadem: Ducitur beatus Epiphanius Mediolanum adhuc reluctans, et magna, [Col. 0365C] si dimitteretur, munera promittens, qui ut fieret, noluit spondere vel minima. Consecratus autem a beato Protaxio, sancti Ambrosii antecessore, catholicae Ecclesiae propugnatore firmissimo, summa cum devotione ac celebritate cunctorum. Praeterea testimonium, Pater venerande, cape certissimum, cui dubitare aut refragare periculosum et criminosum sancti Patres decrevere. Legitur enim in Vita sancti Ambrosii patroni nostri, ac Ecclesiarum universarum tutoris: Ordinato sacerdote ecclesiae Ticinensis incidit in infirmitatem. Cura est itaque, Pater venerande, sicut sanctus Fabianus papa in suo decreto asserit, vestrae sollicitudini adhibenda, ut ea, quae sunt ab apostolis eorumque successoribus ordinata, ac sancti Spiritus gratia constituta, nec dissimulatione negligere, nec [Col. 0365D] aliqua praesumptio valeat perturbare. Sed sicut hoc quod Romanis exigebat utilitas, oportuit definire, itaque definitum est, non debere violari, Pater venerande, praecipue vestrae Paternitatis reverentiam atque hujus sancti concilii charitatem vicariam charitative exoro, ac obnixe a parte Dei, et sancti Ambrosii contendo, ut nullus episcopus nostrae Ecclesiae suffraganeum, maxime hunc Papiensem, de quo hujus sancti concilii clementiae conqueror, retinere, ac ordinare, fraternitatis vestrae perturbator, praesumat. Quod si evenerit, accipientis et ordinantis irrita et vacua sit in perpetuum ordinatio. Unde sanctus Sixtus papa suo in decreto divinitus admonitus magisterio dicit: Nullus episcopus praesumat alterius [Col. 0366A] parochianum retinere, aut ordinare, vel judicare absque ejus voluntate. Quia sicut irrita erit ejus ordinatio, et ita dijudicatio. Nam qui eum ordinare non potuit, nec judicare nullatenus poterit. Pater venerande, unaquaeque metropolis a sede apostolica, quae universis praepollet dignitatibus, suos terminos sanctis Patribus constitutos ordinative nunc usque tenet, de quibus papa Calistus suo in decreto dicit: Nemo alterius terminos praesumptione illicita usurpet, unde Dominus loquitur dicens: Ne transgrediaris terminos antiquos, quos posuerunt patres tui. Itaque unaquaeque Ecclesia, quae sanctis fidem majoribus servare desiderat, ac sanctorum decreta honorare contendit, nostrae querimoniae fideliter, et charitative, ut sibi, ne similia patiatur provideat.





CL. MURATORII CENSURA IN PRAECEDENTEM ORATIONEM.
[Col. 0366B]

Exponere placet quae sit mea de hujus orationis auctore sententia. Illam enim ego non a Benedicto compositam, sed ab ipso historiographo Landulpho excogitatam arbitror. Fuit isti in moribus, reliquorum historicorum more, viros loquentes inducere, eisque orationes affingere, quas verisimile est ab ipsis dicendas aut dictas jam fuisse. Hinc apud illum videas Wiberti archidiaconi, Ambrosii diaconi, et Andreae sacerdotis decumani contra sanctum Arialdum orationes, hujusque in illos, aliaque multa, quae unius Laudulphi fetum esse stylus ubique simillimus suadet. Praeterea non dixisset Benedictus se per annos quadraginta in Mediolanensi cathedra sedisse, cum enim sit exploratum sub Constantino pontifice causam hanc fuisse agitatam, et Benedictus anno tantum 687 ad archiepiscopalem dignitatem evectus [Col. 0366C] fuerit, longe post Constantini tempora quadragesimus illi archiepiscopatus annus excurrisset. Hujus igitur erroris culpa ad Landulphum orationis auctorem est referenda. Alio autem invictissimo argumento id probatur. Tres in hac oratione citantur epistolae Decretales, nempe Fabiani, Sixti, et Calisti Romanorum pontificum. Hae vero epistolae, licet, uti nunc eruditi omnes fatentur, tantis pontificibus suppositae affictaeque fuerint, adhuc a multis saeculis veluti germana eorum soboles sunt habitae, eximiamque fidem ab universis catholicis, non minus quam nostro aevo, impetravere. Isidorus, seu Mercator, seu Peccator (uti post archipraesulem de Marca probat cl. et em. cardinalis de Aguirre, maximum Hispaniae purpureique senatus ornamentum, in luculentissima Hispanorum conciliorum Collectione, t. I, diss. 4), hanc mercem aut collegit, aut elaboravit, ita ut viris etiam doctissimis imposuerit, qui sancti Isidori Hispalensis episcopi opus illud fuisse crediderunt. Caeterum quo tempore hujusmodi syllogus [Col. 0366D] prodierit, ipsae nos epistolae docent, siquidem inter eas quaedam sunt Gregorii II ac III, et Zachariae, summorum pontificum, nominibus insignitae. Cum vero hi pontifices octavo saeculo sederint usque ad an. Chr. 751, post illa tempora scripsisse Isidorum istum dignoscimus. Sed ne statim quidem publici juris factae sunt hujusmodi decretales, etenim primus omnium Riculphus, Moguntinus episcopus, eas ex Hispania, ubi cunas sortitae fuerant, in Gallias importavit. Hincmarus Rhemensis, in Opusc., c. 24, haec habet: De libro collectarum epistolarum ab Isidoro, quem de Hispania allatum Riculphus episcopus Moguntinus obtinuit, et istas regiones ex illo repleri fecit. Moguntiacam autem Ecclesiam rexit Riculphus iste ab an. Ch. 787 usque ad annum 814. Quare affirmandum omnino est epistolas illas sub finem tantum saeculi octavi inter eruditos versari coepisse. Quod si verum, uti prorsus verissimum est, an illis [Col. 0367A] Benedictus archiepiscopus, quinam. Ch. 711 Romae perorasse dicitur, uti potuisset? Superest igitur ut fateamur, aut a Landulpho ipso memoratam orationem fuisse elucubratam, aut ab alio quopiam, qui pluribus post Benedictum annis inter vivos numeraretur. Stylus quidem, ut hoc quoque exponam, a consueto Landulphi stylo nonnihil dissidere videtur, ita ut, quod summum est, suspicari possimus etiam ante Landulphum orationem hanc exstitisse. Quae igitur Mediolanensi episcopo in Ticinensem firmissimae rationes forent, ni fallor, explorate ostendimus. Nunc vero, videndum quibus verbis a Sigonio magni nominis viro, historia haec proponatur. Inquit is, lib. III Hist. de Regno Ital., ad ann. Ch. 715: Lis inter archiepiscopum Mediolanensem et episcopum Papiensem exorta. Archiepiscopus, novi parandi juris causa, episcopi consecrationem ad se traducere voluit. Quod jus ad eum non pertinere episcopo contendente, ex communi sententia res est Romam rejecta. Ibi causa utrinque apud pontificem agitata, archiepiscopus, adversantibus [Col. 0367B] omnibus vetustatis exemplis, victus abscessit. Verum paratragoediat Sigonius; neque enim jus novum Benedicto parabatur, neque illi omnia vetustatis exempla adversabantur. Una plurium annorum praescriptio fecit ut secundum Ticinensem judicaretur. In anno etiam hujusce quaestionis assignando Sigonium calculi defecere, quandoquidem anno 715, quo rem peractam is arbitratur, Romanam sedem Gregorius II implebat, non vero Constantinus. Decesserat hic anno superiore, eodemque in summum pontificem electus fuerat Gregorius, uti em. Annalium parens certis Anastasii Biblioth., Theophanis, Sigeifredi, aliorumque testimoniis ductus liquido ostendit. Cum vero sub Constantino tantum hujusmodi lis composita fuerit, annum eidem, aut 711, cum Baronio, aut, cum aliis, 712, assignari debere patet. Porro hac in re quantum a Sigonii mente reliqui scriptores discedant, multis probare possem, sed omnium instar sat erit Benvenutum (hunc Imolensem [Col. 0367C] fuisse arbitror) proferre, vetustum scriptorem, qui ante annos 300, et quod excurrit, scribebat, et cujus chronicon ms. in Ambrosiana Bibliotheca exstat. Cap. 137, de Papia urbe, haec ille habet: Hujus civitatis episcopus suffraganeus fuisse asseritur archiepiscopi Mediolanensis. Quod patet ex eo quod beatus Protasius archiepiscopus Mediolani consecravit beatum Epiphanium episcopum Papiensem sancti Crispini successorem. Sed quia tempore Longobardorum, qui erant infideles, timore eorum archiepiscopi Mediolanenses apud Januam residebant, sicut de Honorato legitur, [Col. 0368A] episcopi Papienses consecrari coeperunt a papa. Unde cum Benedictus archiepiscopus Mediolani in curia Romana citaret episcopum Papiensem, suum ab antiquo suffraganeum, succubuit. Unde et hodie Papienses, Placentini, et Ferrarienses episcopi, subsunt immediate domino papae. Reliqua videamus. Sic rebus compositis, ad multum tempus Ticinenses episcopi Mediolanensem ignoravere metropolitam, et ab uno pendentes Romano pontifice pallii etiam dignitate sunt aucti. Quo tempore hic honor eisdem collatus, prorsus definire non audemus. Illud tamen absque haesitatione affirmandum duco, Ughellum a veritate desciscere, dum sine tabulis et sine testibus haec de Papiensi Ecclesia asserit: Cui pontifex Hormisda (Romanam sedem hic tenuit ab anno 514 ad 523) pallii usum concessit, extenditque eam gratiosam indulgentiam ad successores. Usus enim pallii per ea tempora aut paucissimis, aut nemini a summis pontificibus tribuebatur. Aevo deinde divi Gregorii, ut doctissimus de Marca animadvertit, lib. VI, cap. 7, [Col. 0368B] num. 3, de Concord. sac. et imp., invaluit, ut Romanus pontifex pallio ornaret praecipuos metropolitanos, qui ad ejus consecrationem pertinebant, aut eos quibus vices suas in provinciis committebat. Si igitur neque omnes metropolitanos, sed praecipuos duntaxat pontifex pallii usu decorabat, idque etiam saeculo solum Gregorii Magni usurpari coepit, quanto minus Hormisdae aevo pallium Ticinensi concedendum fuit, qui non inter metropolitas, sed in episcoporum solummodo vulgarium censu numerabatur? Plura in hanc rem non aggero, tum ne messem hanc tibi praeripiam, tum ut eruditorum auribus parcam, qui a te uberiora praestolantur. Velim tamen serie perpendas an ad Joannem VIII papam praerogativae hujus primordia sint referenda. Ille enim pontifex nihil antiquius habuit quam ut Ticinensem extolleret sedem, quo vividum nimis ac forte Mediolanensis episcopi ingenium retunderetur, qui de prompte praestanda tunc temporis Ecclesiae Romanae obedientia recusabat. [Col. 0368C] Certe hic summus pontifex epistolam dedit, quae inter ejus opera est 139, illaque Mediolanensem ac Ravennalem metropolitas statuit ad synodum convocari a Ticinensi episcopo posse, quod (nisi eadem epistola in apocryphis sit recensenda) adeo mirum videtur, ut Baronius ad an. Ch. 878 pronuntiare non dubitaverit: Quod non crederem, nisi legissem. Equidem hanc conjecturam facile sequor, a qua tamen discedam statim ut meliora abs te, ut spero, proferantur.



[POEMATA.]




[Col. 0367]
MAII OBSERVATIONES PRAEVIAE IN SUBSEQUENTIA POEMATA.

[Col. 0367D] Benedictum cognomento CRISPUM ab anno 681 ad 725 archiepiscopum Mediolanensem, vitaeque sanctimonia coelestium honores apud Ecclesiam suam consecutum, hoc Paulus diaconus testimonio exornat, Hist. Langob. VI, 29: »Tunc quoque (anno 689) venit Benedictus archiepiscopus Mediolanensis Romam, et causam egit pro Ecclesia Ticinensi; sed victus est, eo quod a priscis temporibus Ticinenses episcopi a Romana fuerant Ecclesia consecrati. Fuit autem idem venerabilis Benedictus archiepiscopus vir egregiae sanctitatis, de quo per universam Italiam bonae opinionis fama flagravit.« Controversiae Ticinensis, quae ad rem nostram non pertinet, copiosam expositionem fecit Ludovicus Muratorius in Anecdotis Lat., t. I; qui contendit etiam orationem illam Benedicti [Col. 0368D] Romae habitam pro causa sua, quae legitur apud eumdem Murator. loc. cit., et S. R. I. T. IV, p. 76, non tam hujus archiepiscopi quam Landulphi historici, vel alius cujuspiam esse existimandam. Utcunque ea res se habet, Benedictum Romae degentem scripsisse epitaphium Ceduvallae regis Angli, qui paulo post susceptum baptismum obiit, testatur vel certa traditio, vel potius lapis, qui saeculo XV effossus apud sanctum Petrum fuit, ut narrat Joannes de Deis, ejusdem aetatis homo, in libello qui inscribitur Successores sancti Barnabae. Et is quidem lapis nuspiam, ut puto, Romae jam visitur; sed epitaphium ipsum jamdiu a Beda, Hist. II, lib. V, 7, et a Paulo Diacono, Hist. Lang. VI, 15, recitatum fuerat. Hactenus igitur scripta Benedicti innotuerant, [Col. 0369A] oratio Romae habita, et scriptum epitaphium. Verumtamen praedictus Joannes de Deis Benedictum ait nonnulla commentaria laude digna composuisse. Reapse opusculum medicum, quod ego in duobus Vaticanae bibliothecae Codicibus observatum nunc divulgo, in uno quidem Codice dicitur commentarium, in altero libellus medicinalis. De quo nihil jam dicam, nisi id opus juvenile fuisse, cum adhuc Benedictus in diaconatu versaretur, et in humanarum eruditionum [Col. 0370A] scholis, ut ait de Deis, inclytus clarusque esset, atque inter suos discipulos Maurum numeraret, ad quem id poematium scripsit. Caeteroquin hanc medicam lucubrationem, neque a Muratorio, neque ab Argelato, neque a Saxio, qui triumviri de Benedicto accuratius scripserunt, memorandum vidi; quia reapse in Vaticanis tantummodo Codicibus superfuisse videtur.




[Col. 0369]
S. BENEDICTI CRISPI ARCHIEPISCOPI MEDIOLANENSIS POEMATIUM MEDICUM IN DIACONATU SUO SCRIPTUM.
(Mai. Auctores Class. tom. V, ex Cod. Vat.)
(C,S)*



CRISPI MEDIOLANENSIS DIACONI [a 1Kb] AD MAURUM MANTUENSEM PRAEPOSITUM [b 1Kb] IN MEDICINAE LIBELLUM PRAEFATIO.
[Col. 0369B]

Quia te, fili charissime Maure, pene ab ipsis cunabulis educavi, et septiformis facundiae liberalitate ditavi, unum tibi deest quod adhuc in annis virentibus constitutus ingratum semper habere voluisti, hoc est gratae peritiam medicinae per omnia parvipendens, nullam in liberalibus disciplinis partem communionemque retinere dixisti; nunc autem quia valetudinum variarum saepius in te dominatur enormitas, cogis ipsam eamdem artium amplificare peritiae, quam prius non erubuisti nefariam et turpissimam nuncupare. Exigis ergo a me ut te ruricolam faciam, herbarum medicinalium virtutes edoceam, [Col. 0369C] ipsasque temporibus certis singillatim ostendam, et, juxta valetudinum multiplices qualitates, species curationum indubitanter exhibeam. Quod tuae annuens voluntati libenter excepi; et, breviloquio in praesenti opusculo studens, heroico te melle pascere cupio, ut paulatim ad artis amorem adducam; ne si plura primitus in os tendendo retexero, pluralitas fastidium faciat, fastidium desiderium tollat. Ergo quod probatissimum habeo succincta supputatione perstrinxi; ut dum ista opere liquidissimo vera esse probaveris, plurima quae restant ardentius atque diligentius assequaris.



I. DE CAPITE.


Si caput innumeris agitatur pulsibus aegrum,
Ac circumflexo turbatur pondere quodam,
[Col. 0369D] Protinus ex hederae studeas redimire corona.
Thus quoque cum diro Libanum copulatur aceto.
Myrrha etiam liquido pariter sociatur olivo,
Et cephalota simul celebris cum sale savina.
[Col. 0370B] Pars tamen ex ipso quatitur si concita morbo,
Talpa vigens capitur, oleum quam concoquat omne,
Et caput et facies linietur unguine de quo [c 1Kb] .



II. DE DENTIUM DOLORE.


At si multiphagi quatiuntur turbine dentes,
Symphoniaca valens premitur cum pollice denti:
Protinus ex ipso rabidus dolor omnis abibit.
Ne glutias tamen admoneo, quia perfida pestis
Sumpta rapit sensum, capitur quasi mortis imago.
Si vero insanus guttur rapit et quatit [Codd., quater] algens,
Sister erit potus, unguen medicina salubris.



III. DE PHRENESI.


At dolor immensus penetrat si forte meningas,
Et vitiat cerebrum grassans maledicta phrenesis,
[Col. 0370C] Gratus erit pulmo sumptus de viscere cervi
Compositus cephalo, seu vis epota corandri,
Aut raphani cortex saevo mollitus aceto:
Sumptus acer nimium est, sed certe cura vetusta.



IV. DE OCULIS.


Haud dubium celeres vitiat languor citus orbes,
Et variis turbata modis fortuna perurget:
Laedit enim, sed curat amans cum tempore certo.
Ergo age marrubium statim componito coctum,
Betonicam nectis certus, sucidam quoque lanam:
Omne malum tollit citius, pia lumina reddit.
Si dolor est oculis rubeus quem concitat humor,
Tum verbena potens leni potabitur unda.



V. DE MACULA OCULI.


Si maculam retines oculis, dum volvitur intro,
[Col. 0370D] Conspice dum pergis rubeum per rura limacem,
Quem fundens [d 1Kb] oculo modium componito certus.



VI. DE ANGINA GUTTURIS.


Si vero angina guttur pervaserit amplum,
[Col. 0371A] Ac foliis tumidis arcens compleverit illud,
Arsenicon teritur juncto pipere boloque,
Sic positum pennae perflatur gutture rauco.



VII. DE UVA GUTTURIS.


Uva madens cum forte modum non continet ipsum,
Extillatque graves putridasque in corpore guttas,
Pulmonisque leves terebrat male sordida pennas,
Siccatur simili citius de pulvere grassans.



VIII. DE PULMONE CURANDO.


Saepe vigens hominis quatitur vis ipsa thoracis,
Cernitur et diram multis intendere mortem.
Si cupis ergo aegrum curis repolire thoracem,
Non pigeat varias herbarum cernere curas.
Lana madens oleo, nec non succus feni Graeci,
Haec reparant stomachum, datus potusque myricae,
[Col. 0371B] Bettonicae celebri sociatur brassica grandis,
Raphanus ex mulsa, dandus prasii quoque succus.
Sumitur et celebris digne lelisphagus herba,
Ultima sic dabitur magnae curatio cedri [a 1Kb] .



IX. DE CORDIS DOLORE.


Cum dolor insanus lateri praecordia pulsat,
Et cordis fibras multum dolor angit acerbus,
Dira fluenta juvant juncta virtute coralli.
Dein pipinella levis sociatur jure marathri.
Sizaduar capitur, nec non tanaceta virilis,
Quae et sedat febres cordisque venena repulsat.



X. DE PLEURESEOS CURA.


At si forte pium latus pulsaverit ingens
Morbus, et ancipiti turbatur vita periclo,
Accelerare lupi pellem studeas, et ponere caldam,
[Col. 0371C] Cervi et medullam poteris cum unguine capri.
Protinus in cacabo mittantur, igneque lento,
Pix pariter britia societur decoquaturque,
Farris et ipsa lupina simul, et non sine croco.
Sicque malagma pium morbo jungatur acerbo,
Quo requies detur misero nimium laboranti.
Et vitium pellit celebris medicina Tonantis [b 1Kb] .



XI. DE SPLENIS CURA.


Splen tumidus hominem plaustum [c 1Kb] cum forte molestat,
Bettonicam coquis, et socias purgata columbae,
Quae duo juncta simul poscunt jungi cephalotam,
Rosaceumque oleum; certus sic madida nectis.
Thymbra brevis rapitur, sociantur atque lupini,
Saepius et dantur, bibitur quoque lingnula cervi,
[Col. 0371D] Qua virtute perit facies, sed blanda rugatur.
Nascitur in petris humilis, sed magna lieni
Est et amica homini, verum haud risibus apta.
Quot sunt membra hominis, tot sunt in corpore pestes.
Sed medicina potens compescit munere multas.
Dum vitiatur hepar gliscitque ex more scyrosis,
Costus acer bibitur, necnon reubarbarus ingens.
Quae contrita simul reprimunt cum sale tumentem.
Fibra lupina valet, juvat ac potata dolenti,
[Col. 0372A] Cum patitur jecur in dextra, splen ipsa sinistra.
Cura ideo amborum parilis conjuncta duobus.



XII. DE STOMACHI ET INTESTINI DOLORIBUS.


Viscera multimodis quatiuntur intima poenis,
Et cruciatur eger totus languore minaci,
Nec spes ulla manet vitae, cum spiritus ipse
Alta petit, peregrinus abit, bona quaeque relinquit.
Dicitur haec torta, gravis quia viscera torquet,
Atque iterum iterumque placat, corrumpitur omnis
Chara natura simul, reparat quod fervida lympha.
Sic pigra ex ipso foveantur membra liquore
Et frigida ex calidis amnentur cuncta fluentis.
Postea distractus fundatur anseris adeps,
Et sociata simul pateat virtus feni Graeci.
Nec minus in liquidis coquitur vis ipsa fluentis.
[Col. 0372B] Protinus et pavidum fundatur clyster in anum,
Qua virtute miser poterit reparare dolorem
Squibala quem faciunt dum non sit cura salubris,
Claudit et angustos patientis cholera cursus.
Raditur et niveus elephas, statim bibiturque,
Distorquet tortos citius haec datio potus.
Sumuntur catuli ut fertur pia viscera caeci,
Mollia sic teneris adhibendum membrula fibris.
Et dolor omnis habrae [Codd., habre] transitque in viscera fissi.
Plinius [d 1Kb] id memorat, scimus quem vera locutum.



XIII. DE HYDROPIS CURA.


Ex scyrosi splenis mortalis nascitur humor,
Et segregat miseram misero de viscere pellem,
Tantaque vis morbi est, sitiens ut non satietur.
[Col. 0372C] Sumuntur cineres quos urit fraxinus alta,
Ex his lisciva franguntur hordea dura,
Bis simul excoctis fidus compone dolenti,
Raphanus ex dulci mandatur optima melle,
Cujus ex foliis epithema apponitur ipsum.
Sulphura cum veteri potantur fervida vino:
Nec minus ex ipsis epithema appone tumenti.
Haec scyrosin splenis solvunt, lymphas quoque siccant.



XIV. DE TINEIS.


Putrida sanguineis gliscunt si vulnera morbis,
Conveniet calidum lacte [e 1Kb] potare caprinum
Nec minus ex asina solvunt apostema dirum.
Vitis amineae cineres funduntur olivo:
Potus hic est putridis multis per saecula dignus.
Ast apium caricaeque simul, nec non baca lauri,
[Col. 0372D] Iris, et Illyrica grandis centauria ruta,
Haec poterunt citius purulentas tergere sordes,
Ac redivivum hominem laetis reparare diebus.



XV. DE VERME AURIS.


Convenit incautis cautas praetendere curas,
Ne minus indocili turbentur corpora sensu.
Cum sopor immensus hominis pervaserit artus,
Tum solet indignas animal penetrarier aures.
Accipe cum cepa citius vel muris aceto,
[Col. 0373A] Nec moram facias, poteris sic pellere vermem.



XVI. DE SURDITATE.


At si surditiam pateris, rubros lege vermes
Arboris antiquae, puro sic miscis olivo;
Auribus infundis, cupidam tibi redde salutem.
Anserinus adeps prodest et vulturis atri.
Ceparum succus juvat auribus et bona praestat,
Cum solet incautis aures pervadere lympha.



XVII. DE DYSENTERIA.


Saepe solet ventris nimius transcurrere cursus,
Paulatim teneram multorum solvere carnem,
Quem prudens medicina Dei compescere noscit.
Galla asiana juvat, cerasi longum quoque pomum,
Caseus aptus erit dulci cum munere mellis,
Proderit et calidum hirci de viscere ruptum
[Col. 0373B] Appositum ventri sevum, quae cognita cura est.
At proprium si forte unguem demittit ab ipso,
Significat citius cupitam jam perdere vitam.



XVIII. DE DURITIA VENTRIS.


Si vero immenso turbatur pondere venter,
Aspice quo crescit venando germine pallas;
Dicitur haec virgo cunctis et amica salutis;
Protinus et capito, gliscit bona gratia ventri.
Elleborum capitur, teritur, mulsum bibiturque,
Semper ad hunc valuit morbum nec non chamaeactis
Diluta cum veteri statim potanda lyaeo.
Proderit et gustus sine mora lactis equini.
Eupator, prasion, atque hermodactylus ipsa,
Fertur ut in libris, semper sunt ventris amici.



XIX. DE VESICA.
[Col. 0373C]

Multis multa juvant quia sunt contraria morbis
Morbus ab antidoto superatur numinis alti [a 1Kb] .
Est morbi species multis inimicaque pestis,
Cum furit insanus vesicae calculus ardens,
Saxa quidem generans quibus cunctatur urina.
Nec valet homo dolens imbres laxare benignos.
Hedera celsa dabit celso de culmine baccas,
Ipsius et succum cum vino sume tepenti,
Nec mora, rumpetur plantago glandis, et ipsa
Sumitur et bibitur olusatrumque benigna.
Saxifricam tollunt petro necnonque selino.
Suffragiis his fultus eris. Dominumque rogabis.



XX. DE FLUXU URINAE.


Quod si contra fluens nimios perfuderit imbres,
[Col. 0373D] Ex cerebro leporis statim compesce fluentem.
Vina vetusta capis, cerebrum cum percipis ipsum,
Vile quidem est potu, sed non medicamine vile.



XXI. DE SANGUINE NARIUM.


Dicendum cunctis cum fundit sanguinis unda
Naris haemorrhoida, quae sit spes certa salutis.
Ruta dabit potum pariter contrita nidorem,
Humilis ex campis prodest contrita cumino
Hypporis, et sistit conjuncta nare cruorem
Pulvere boleti quem fantur esse lupinum,
Naribus associas vilis quoque gramina mentae.



XXI. DE HAEMORRHOIDE.


Si vero obscenum morbus tentaverit anum,
[Col. 0374A] Quaeratur maurella potens inimicaque talpae,
Nec non hyosciamus, quarum fit cura salubris
Haec epota simul sistunt jam jamque cruorem
Plumbus et ustus obest madido conjunctus olivo.
His junctim [Codd., justus] binis subsistit sanguinis unda.



XXIII. DE IGNE.


Perfurit ignis acer comburens viscera semper,
Semper et errat atrox flammam sub cute remittens
Atque iterum exsiliens fontis sub imagine gliscens.
Fraudibus internis ejus sit obvia semper
Mens hominis; linire juvat chelidoniae gramen.
Internus nivei sociatur candidus ovi,
Ruta juvat morbumque fugat, stringit quoque flammam,
[Col. 0374B] Si tepido puroque simul jungatur olivo.
Ne putes haec quod falsa loquar, cum dicere verum
Veritas ipsa jubet; stercus producito morbo
Ovis et id calidum, referunt quod carmine plures.



XXIV. DE CARBONE.


Vis inimica viget morbus cum perfurit ingens,
Languida terrificus perimit cum viscera carbo.
Jovis huic barbae succus pariterque benignae,
Quae simul est hostis, nec non contrita savina
Stercore cum nitidae potantur jura columbae;
Sumpta quae si tremulo remanent in corporis alvo,
Vita salus pavido sic jam promittitur aegro.
Sin vero exhaustum videtur reicere potum,
Crede mihi celerem videtur pandere mortem.
[Col. 0374C] Hunc etiam dirum raparum semine pelli
Asseruit Quintus vera ratione Serenus [b 1Kb] .
Prosunt et impressa gravi cauteria morbo,
Calx etiam viva statim conspargitur in quo.
Cumque Dei jussu fuerit rubicunda cicatrix,
Tunc vero intrepidus timidam componito curam,
Quo virulenta lues valeat haurire venena.
Hoc tamen attestor, noscas vitare soporem,
Ne redivivus atrox possit reparare vigorem.



XXV. DE SCIA ARTHRITICA.


Si cui coxendix gressum fraudaverit ipsum,
Ossaque perlustrans furibundus creverit humor,
Sume polypodium quam dicunt esse filiclam,
Cui bene miscetur tritus cariophylus ater
Ductilis et piper, gratum cunctis cynamomum.
[Col. 0374D] Sic potum facias; tribuas sed non sine melle.
Arboris ulmineae discas perquirere librum,
Cui rubiam misceto, simul potato jucundus.
Urticam cernens ruris, ne sperne majorem,
Quae potata diu noscit comburere pestem.
Id teneas certum firmum verum quoque, nate.



XXVI. DE PODAGRA CURANDA.


Multi multa ferunt, quorum scriptura salubris,
Qui tamen affirmant pigram sine cura podagram,
Dicere si potis est; si vis succurrere morbo,
Incipe quod moneo; gratos succidito lactes.
Sic dolor immanis novit superare dolorem.
Felicis appositum requiem dat gressibus unguen
[Col. 0375A] Et myrica potens, vivens quoque barbula Jovis,
Pinsuntur pariter, pedibus nectuntur, et ipsae
Carpuntur jugiter claudo potum tribuentes.
Vis tibi mirificam jam nunc mandare salutem?
Pisciculos capito spinae ruccas nomine dictos.
Quos lateri impositos ferventibus addito prunis,
Gressibus ac certus calidos compone dolentis;
Omne malum reprimunt, pestis sic dura fugatur.

[Col. 0376A] CRISPI MEDIOLANENSIS DIACONI AD MACRUM MANTUENSEM PRAEPOSITUM EXPLICIT. SED PROFECTO CRISPUS ISTE NEQUE POETA EST NEC VERSIFICATOR BONUS; QUIPPE NON EX LEGE METRORUM SED AD SUARUM AURIUM SONUM VERSUS COMPOSUIT, ID EST RHYTHMUM TANTUM.


.


Scripsit Petrus Cenninus Florentiae MCCCCLXVIII XIII Kal. Novembris.




[Col. 0375]
EPITAPHIUM CEADUAL REGIS ANGLO-SAXONUM A BENEDICTO ARCHIEPISCOPO [a 2Kb] COMPOSITUM.
(Maii Auct. Class. tom. V, ex Cod. Vat.)
(C,S)*


[Col. 0375B] Culmen, opes, sobolem, pollentia regna, triumphos,
   Exuvias, proceres, moenia, castra, lares,
Quaeque patrum virtus, et quae congesserat ipse
    [b 1Kb] Armipotens Cedual, liquit amore Dei,
Ut Petrum, [c 1Kb] sedemque Petri, rex cerneret hospes,
   Cujus fonte [d 1Kb] sacras sumeret [e 1Kb] albus aquas.
Splendificumque jubar radianti carperet [f 1Kb] haustu
   Ex quo vivificus fulgor ubique [g 1Kb] fluit.
[h 1Kb] Percipiensque alacer redivivae praemia vitae,
   Barbaricam rabiem, nomen et inde suum
Conversus convertit ovans, Petrumque vocari
   Sergius antistes jussit [i 1Kb] et ipse Pater.
[Col. 0376B] Fonte [j 1Kb] renascentem quem Christi gratia purgans
   Protinus [k 1Kb] albatum vexit in [l 1Kb] alta poli.
Mira fides regis, clementia maxima Christi,
   Cujus consilium nullus adire potest!
Sospes enim veniens [m 1Kb] supremo ex orbe [n 1Kb] Britanuo
   Per varias gentes, per freta, perque vias,
Urbem Romuleam vidit, templumque verendum
   Aspexit Petri, mystica dona [o 1Kb] ferens.
Candidus inter oves Christi sociabilis ibit,
   Corpore nam tumulum, mente superna tenet.
Commutasse magis sceptrorum insignia credas,
   Quem regnum Christi promeruisse vides [p 1Kb] .




ANNO DOMINI DCCXXIX.
S. EGBERTUS EBORACENSIS ARCHIEPISCOPUS.




[Col. 0377]
NOTITIA HISTORICA IN S. EGBERTUM.
(Fabric., Bibl. med. et infim. Lat.)

[Col. 0377A] Ecbertus, Eckbertus, Egbertus, Eckebertus, archiepiscopus ab anno 732 ad 767 Eboracensis, ad quem non diu ante obitum suum scripsit Beda epistolam de Christiani praesulis officio, ut dixi tom. I. Hujus Egberti Dialogum de ecclesiastica Institutione post editionem Jacobi Waraei Dublinensem 1644 in-8o, recudi fecit Henricus Warthonus Lond. 1693 4o, cum nonnullis Bedae opusculis. Exstat etiam in editionibus Conciliorum Labbeana, Harduiniana et Veneta Coleti, ad annum 747. In iisdem Conciliorum editionibus, sicut in regia quoque, leguntur excerpta ex ejus Constitutionibus ecclesiasticis [(a) 1Kb] , quas ab Hucaro, fani Germani in Corinia diacono, studiose in compendium redactas testantur Lelandus cap. 85, et Pitseus pag. 154 [(b) 1Kb] . CXLV capitula e dictis et [Col. 0377B] canonibus sanctorum Patrum. Capitula XXXV ex Ecberti Poenitentiali, quod opus in quatuor libros tributum, in variis Angliae bibliothecis ms. servari Caveus notavit. Utraque primus vulgaverat Henricus Speelmannus, tomo I Conciliorum Angliae, Lond. 1639 fol., pag. 258, 276. Exhibet priora etiam Joannes Morinus in sylloge poenitentialium veterum, ad calcem operis de Poenitentia, post primam Parisiensem editionem an. 1651 recusi Bruxellis 1685 [Col. 0378A] et Venetiis 1702 fol. Sequuntur tituli capitulorum XCVII de sacerdotali Jure apud eumdem Speelmannum, pag. 278. Sed et capita XV de remedio peccatorum, quae ibi pag. 281, 288, sub Bedae [(c) 1Kb] nomine leguntur, et in Antonii Augustini collectione libellorum poenitentialium, Tarracone 1582 4o, et Venetiis 1584 4o, nec non inter Bedae opera, tom. VIII, pag. 961, atque in Conciliorum tomis, Ecberto huic, quo magistro profecisse se praedicat Alcuinus [(d) 1Kb] tribuenda possunt videri. Vide, si placet, notata tomo XI Bibliothecae Graecae, pag. 74 seq. Omitto memorata a Balaeo II, 15, et Pitseo, pag. 154 homilias, lectiones ad erudiendos discipulos, ad pastores provinciae suae; ad Zachariam papam pro pallio, quod accepit anno 735; vide Warthonum, [Col. 0378B] tom. I Angliae sacrae, pag. 697; epistolas ad fratrem suum Egbertum regem, ad Alcuinum, etc. Excerptiones Ecberti, praeter Speelmannum caeterosque, novissime Wilkinsius in sua collectione Conciliorum Britanniae ad mss. codices exactas recudit, et ex ms. Oxoniensi sexdecim alias nondum alicubi excusas adjecit. Vide tom. I, pag. 111 ejusdem operis.




[Col. 0377]
SANCTI EGBERTI EBORACENSIS ARCHIEPISCOPI EXCERPTIONES, E DICTIS ET CANONIBUS SANCTORUM PATRUM CONCINNATAE, ET AD ECCLESIASTICAE POLITIAE INSTITUTIONEM CONDUCENTES
(Mansi, Conc. Collect. tom. XII.)
(S)





IN COLLECTIONES CANONICAS EGBERTI EBORACENSIS ARCHIEPISCOPI JOANNIS DOMINICI MANSI PRAEMONITIO.

[Col. 0377D] Ecgbertus, qui Eboracensem cathedram ab anno 735 usque ad annum 771 circiter obtinuit, tametsi aliis rebus gestis sese commendavit, scriptis tamen operibus celebre sibi nomen apud Anglos effecit. Laudatur ex illo prolixum opus de sacerdotali jure, cujus nondum evulgati portionem esse censent Ballerini in dissert. praemissa Collectioni veteri canonicae inter Oper. sancti Leonis Magni, tom. III, part. IV, cap. 6, num. 2; libellum de Remediis peccatorum, vulgatum illum quidem sub Bedae nomine, sed in mss. plerisque Agberti archiepiscopi titulo praenotatum. Subaequalis etiam Ecgberto Rhabanus Maurus in epistola ad Heribaldum, cap. 18, ex [Col. 0378D] Ecgberto Anglorum episcopo recitat verba capitis 9 libri illius de Remediis peccatorum.

Alter sub ejus nomine profertur libellus inscriptus. Excerptiones Ecgberti Eboracensis archiepiscopi, etc. Quem titulum gerit in Codice Cottoniano, prout a Wilkins exhibetur; at, Wareo teste, Codices alii Britannici idem opus sub hoc titulo offerunt: Excerptiones e jure sacerdotali Ecgberti archiepiscopi Eboracensis per Huncarium levitam, etc., ex quibus deduci merito potest excerptiones hasce epitomen esse amplioris operis quod superius indicavi. Ex his excerptionibus Spelmannus et ex eo Labbeus capita CXLV dedit; Wilkins alia ex Codice Cottoniano supplevit [Col. 0379A] usque ad CLXIII; et ex illo hic parent. Ex capite 158 earum additionum morem quemdam singularem Ecclesiae Anglicanae discimus, a presbyteris scilicet chrisma infantibus in discrimine constitutis conferri; id vero a Theodoro Dorobernensi archiepiscopo Graeco homine profectum arbitror. Huncario forte debentur additamenta quaedam, quae Ecgberti aetati minus congruunt, ut est illud cap. 7, lib. I: Ut cuncti sacerdotes precibus assiduis pro vitae et imperio domini imperatoris, et filiorum ac filiarum salute orent; neque enim ita se expressisset Ecgbertus in Britannia, et pro Britannis scribens, quo tempore Britanni regibus suis, non imperatori parebant. Insuper cap. 131 desumptus est ad verbum ex cap. 38, lib. II Vitae sancti Gregorii Magni a Joanne Diacono post aetatem Ecgberti scriptae.

Tertium opusculum hic datum est Ecgberti Poenitentiale ex ms. Codice Oxoniensi a Wilkins evulgatum. Ex Poenitentialis Ecgberti lib. II Spelmannus canones XXXV dederat, et ab eo acceptos Labbeus in [Col. 0379B] Collectionem suam invexerat. Eosdem canones Ballerini reperisse se affirmant in lib. II Collectionis cujusdam ms. Codicis Vaticani MCCCLII, et in quatuor libros distincti, illosque pariter offendisse sese aiunt in alio Codice Vaticano signato MCCCLVII, in neutro vero Ecgberti nomen apparere testantur. Addunt insuper in eisdem mss. Codicibus legi praefationem quae ab Ecgberto plane aliena existimari potest, ut haec verba demonstrant: Poposcisti ac praecepisti, charissime rector, ut ad corrigendos et instruendos tuorum mores subditorum, etc. Certum igitur manere censeo Oxoniensem Codicem, quem Spelmannus a se minime visum testatur, Collectionem aliam exhibere a Poenitentiali Ecgberti plane diversa. Hos tamen canones, cujuscunque tandem sint auctoris, hic retinendos censui, servato titulo quem apud Labbeum obtinent. Poenitentiale vero Ecgberti simul insero Latine tantum, omisso Anglo-Saxonico. Est autem Latina antiqua versio ex Saxonico; quamvis [Col. 0379C] Ecgbertus Saxonicum hoc verterit ex Latino alio Poenitentiali Isidori Hispalensis, ut ex titulo, et aliis in decursu operis indiciis intelligimus. Id ipsum de Latina ex Anglo-Saxonico expressa versione demonstrat Wilkins ex nonnullis quae in eadem versione leguntur ad genium Saxonicae linguae, potius quam Latinae expressis; E. g., noctes hic ponuntur pro diebus; hiemes pro annis significandis, sicut et dies solis pro Dominica. Num sincerum sit opus Ecgberti ambigi quidem posset, ex eo conjectura deducta, quod pro interlectoribus modus alius imponatur poenitentiae, quam sit in cap. 3 libelli de Remediis pcccatorum, Ecgberto a me superius vindicato. Hujus tamen conciliandi discriminis in mea ad caput illud libelli adnotatione rationem indicavi, quam si admiserint [Col. 0380A] eruditi, utriusque opusculi sinceritas constabit.

Postremo retinendum hic censui dialogum Ecgberti a Labbeo in sua Collectione datum ex Editione Waraei. Num certum hoc sit Ecgberti opus, quanquam neminem offendi qui de illo dubitaverit, attamen dubius aliquantisper haererem, cum oppositum aliquid iis quae tradita sunt in Poenitentiali animadverterim; in hoc enim postremo lib. I, cap. 17, edicitur: Si vir a presbytero adultero baptizatus sit, statim rebaptizetur. In dialogo vero interrog. 5 sancitum est baptizatos a presbytero malo pro crimine condemnato iterum tingendos non esse. Tum addit: Hoc de baptismo accipi fas non est, quod iterari non debeat. Opposita sunt haec inter sese; opposita etiam Poenitentialis sententia catholicae doctrinae. Forte tamen iteratio baptismi a sacerdote malo collati ideo praecepta est, quod ambigi merito possit num iniquus sacerdos aliquid dolo malo omiserit sacramento conficiendo necessarium. Caeterum hanc sententiam de [Col. 0380B] iterando baptismate pervulgatam tunc esse apud Anglos, constat ex Poenitentiali anonymi a sancto Martene, Anecd. tom. IV, evulgati, quod in usum Ecclesiae Anglicanae confectum, et facile, Beda auctore, ut penes me certum est, et sub ejusdem Bedae nomine, inferius dabitur. En verba hujus Poenitentialis: Baptizatus a presbytero non baptizato iterum debet baptizari. Nec etiam inepte opinaremur rudem illam gentem existimasse baptismi iteratam collationem dogma esse non fidei quidem, sed disciplinae, quae in variis Ecclesiis variat; vel saltem aliquid esse ex iis quae in utramque partem, salva fide, disputantur, juxta ac insinuat idem Poenitentiale Ecgberti, lib. I, cap. 7: Quicunque presbyter, si norit quod non sit baptizatus, baptizetur; et omnes illi quos antea baptizaverat. Attamen papa Romanus constituit, si missae administrator vitiosus sit vel paganus, quod servitium Spiritus sancti est in dono baptismi, non tamen in hominis alicujus. Scitum est, ante Carolum Magnum [Col. 0380C] tam altas exstitisse vulgo tenebras rerum, praesertim ad baptismum pertinentium, ut pius ille imperator adegerit viros aetatis illius doctos ad scribendum de baptismo. Hinc tam multae octavo saeculo labente, et nono ineunte, de baptismo epistolae et tractationes. Quin nec apud Graecos, ex quibus plura in Angliam invecta sunt a Theodoro Graeco homine, ac Dorobernensi episcopo, dogma de baptismo nunquam repetendo plene innotuisse videri potest. Lege prolegomena PP. sancti Mauri in novam Editionem Parisiensem Operum sancti Cyrilli Hierosolymitani. Latius aliquanto explicanda haec censui ut essent loco adnotationum, quarum Ecgberti Collectiones indigebant.



PRAEFATIO.
[Col. 0379C]

Canones dicimus regulas quas sancti Patres constituerunt, in quibus scriptum est quomodo canonici, id est regulares clerici, vivere debent.

[Col. 0380C] Augustinus Aureliensis episcopus dicit: Ut nulli sacerdotum suos liceat canones ignorare, nec quidpiam facere quod Patrum possit regulis obviare; et ne excusatio de ignoratione nascatur, vel per oblivionem [Col. 0381A] aliquid negligatur, frequenter in hoc libello quasi in speculo prospiciant quod canonum est regulis definitum. Verumtamen non omnes clerici judicia canonicae constitutionis usurpare aut legere debent, sed solummodo presbyteri. Sicut enim sacrificium offerre non debent nisi episcopi et presbyteri, sic nec judicia ista alii usurpare debent.



INCIPIUNT EXCERPTIONES [a 1Kb] .



I. Jus sacerdotale.

Unusquisque sacerdos ecclesiam suam cum omni diligentia aedificet, et reliquias sanctorum cum summo studio vigiliarum noctis et divinis [Hard., diurnis] officiis conservet.



II. Item.

[Col. 0381B] Ut omnes sacerdotes horis competentibus diei et noctis, suarum sonent ecclesiarum signa, et sacra tunc Deo celebrent officia, et populos erudiant, quomodo aut quibus Deus adorandus est horis.



III. Item.

Ut omnibus festis, et diebus Dominicis, unusquisque sacerdos Evangelium Christi praedicet populo.



IV. Item.

Ut unusquisque sacerdos cunctos sibi pertinentes erudiat, ut sciant qualiter decimas totius facultatis ecclesiis divinis debite offerant.



V. Item.

Ut ipsi sacerdotes a populis suscipiant decimas, et nomina eorum quicunque dederint scripta habeant, et secundum auctoritatem canonicam coram timentibus [Col. 0381C] dividant, et ad ornamentum ecclesiae primam eligant partem, secundam autem ad usum pauperum atque peregrinorum per eorum manus misericorditer cum omni humilitate dispensent, tertiam vero sibimetipsis sacerdotes servent.



VI. Item.

Ut unusquisque sacerdos orationem Dominicam et Symbolum populo sibi commisso curiose insinuet, ac totius religionis studium et Christianitatis cultum eorum mentibus ostendat.



VII. Item.

Ut cuncti sacerdotes precibus assiduis pro vita et imperio domini imperatoris, et filiorum ac filiarum salute orent.



VIII. Item.
[Col. 0381D]

Ut unusquisque sacerdos quotidianis assistat orationibus pro pontifice, cujus gubernatur regimine.



IX. Item.

Ut nullus sacerdos in domibus vel aliis locis, nisi in ecclesiis dedicatis celebrare missas audeat.



X. Item.

Ut a cunctis sacerdotibus jus et tempus baptismatis temporibus congruis secundum canonicam institutionem cautissime observetur.



XI. Item.

Ut omnes sacerdotes, quibuscunque horis, omnibus [Col. 0382A] indigentibus baptismum infirmitatis causa diligentissime tribuant.



XII. Item.

Ut nullus presbyter sacrum officium, sive baptismatis sacramentum, aut aliquid donorum spiritalium pro aliquo pretioso vendere praesumat, ne vendentes et ementes in templo columbas imitetur, et pro his quae adepti sunt per gratiam divinam non pretia concupiscant terrena, sed solam regni coelestis gloriam promereantur accipere.



XIII. Item.

Ut nullus presbyter a sede propria sanctae ecclesiae sub cujus titulo ordinatus fuerit, admonitionis causa, ad alienam pergat ecclesiam, sed ibidem devotus usque ad vitae permaneat exitum



XIV. Item.
[Col. 0382B]

Ut nullus ex sacerdotum numero ebrietatis vitium nutriat, nec alios cogat per suam jussionem inebriari.



XV. Item.

Ut nullus sacerdos extranearum mulierum habeat familiaritatem, nec in sua domo in qua ipse habitat ullam mulierem unquam permittat habitare.



XVI. Item.

Ut nulli sacerdotum liceat fidejussorem esse, neque relicta [derelicta] propria lege ad saecularia judicia accedere [praesumat].



XVII. Item.

Ut nemo sacerdotum ex numero arma pugnantium [Col. 0382C] unquam portet, nec litem contra proximum ullam excitet.



XVIII. Item.

Ut nullus presbyter edendi aut bibendi causa gradiatur in tabernas.



XIX. Item.

Ut nullus sacerdos quicunque cum juramento juret, sed simpliciter cum puritate et veritate omnia dicat.



XX. Item.

Ut cuncti sacerdotes omnibus illis confitentibus eorum crimina dignam poenitentiam cum summa vigilantia ipsis indicent, et omnibus infirmis ante exitum vitae viaticum et communionem corporis Christi misericorditer tribuant.



XXI. Item.
[Col. 0382D]

Ut, secundum definitionem sanctorum Patrum, si quis infirmatur, a sacerdotibus oleo sanctificato cum orationibus diligenter ungatur.



XXII. Item.

Ut presbyter Eucharistiam habeat semper paratam ad infirmos, ne sine communione moriantur.



XXIII. Item.

Ut sine auctoritate vel consensu episcoporum presbyteri in quibuslibet ecclesiis nec constituantur, nec expellantur.



XXIV. Item.

Ut ecclesiae antiquitus constitutae, nec decimis, [Col. 0383A] nec alia ulla possessione priventur, ita ut novis oratoriis tribuantur.



XXV. Jus sacerdotale.

Unicuique ecclesiae vel una mansa integra absque alio servitio attribuatur, et presbyteri in eis constituti non de decimis, neque de oblationibus fidelium, nec de domibus, neque de atriis vel hortis juxta ecclesiam positis, neque de praescripta mansa aliquod servitium faciant praeter ecclesiasticum, et si aliquod amplius habuerint, inde senioribus suis secundum patriae morem debitum servitium impendant.



XXVI. Item.

Ut episcopi et presbyteri non longe ab ecclesia hospitiolum habeant.



XXVII. Item.
[Col. 0383B]

Ut episcopus in ecclesia consensu presbyterorum sublimior sedeat, intra domum vero collegam se presbyterorum esse cognoscat.



XXVIII. Item.

Unusquisque episcopus in sua parochia diligenter provideat, ut ecclesiae Dei bene constructae, et restauratae, et ornatae fiant, tam in officio, et luminaribus, quamque in reliqua instauratione, et ut servi Dei regulariter vivant, unusquisque secundum sui ordinis gradum, maxime episcopus curam habeat, sed et canonicas horas ut tempore statuto simul celebrent ipse praecaveat.

Septem igitur synaxes sancti Patres canendas constituerunt, quas omni die clerus singulis horis canere [Col. 0383C] debet; quarum prima est Nocturnalis synaxis, secunda Prima hora diei, tertia ipsa hora est quam Tertiam vocamus, quarta vero Sexta hora est, quinta Nona hora est, sexta autem synaxis Vespera hora est, septimam namque synaxis Completorium vocitamus. Has ergo septem synaxes omni die debemus sollicite reddere Deo pro nobis et pro omni populo Christiano, sicut Psalmista testatur, dicens: Septies in die laudem dixi tibi super judicia justitiae tuae (Psal. CXVIII). Et insuper missas non omittere, sicut fecerunt sancti Patres, quos confessores nuncupavimus, id est episcopi et presbyteri qui in castitate servierunt Deo.



XXIX. De episcopis Paulus dicit.

Oportet enim episcopum per omnia irreprehensibilem [Col. 0383D] esse, sicut Dei dispensatorem, non superbum, non iracundum, non vinolentum; non percussorem, non turpis lucri cupidum, sed hospitalem, benignum, sobrium, sanctum (I Tim. III), etc.



XXX. Item Apostolus.

Oportet igitur episcopum testimonium habere ab his qui foris sunt, ut doctrinam Dei nostri ordinet in omnibus (Ibid.).



XXXI. De magna synodo. De subintroductis mulieribus. Ex concilio Nicaeno.

Interdicit [Indicit] per omnia magna synodus, non [Col. 0384A] episcopo, non presbytero, non diacono, nec alicui omnino qui in clero est, licere subintroductam mulierem habere.



XXXII. Et item.

Canones quoque docent, ut si quis acceperit viduam aut dimissam mulierem, aut qui bis duxerit uxorem, nunquam fiat diaconus, nunquam sacerdos.



XXXIII. Itemque.

Episcopus, presbyter, aut diaconus, qui in fornicatione, aut perjurio, aut furtis, aut homicidio captus est, deponatur.



XXXIV. Institutiones sanctorum patrum.

Observandum itaque est episcopis, ut in charitate radicati et fundati, veram pacem et concordiam integram [Col. 0384B] invicem habeant, ita ut sit in omnibus quasi cor unum et anima una, et in ore omnium verae fidei integra doctrina.

[a 1Kb] . . . . . . . . . . . . . . . .



XXXV.

Non oportet aliquid ponere in ecclesia, nisi quae ad ministeria ecclesiastica pertinent: in Deuteronomio scriptum est: Non plantabis lucum nec statuam juxta sanctuarium Domini (Deut. XXVI).



XXXVI. Incipit de Sabbato.

Deus creator omnium creavit hominem in sexta feria, et in Sabbato requievit ab operibus suis, et sanctificavit Sabbatum propter futuram significationem passionis Christi, et quietis in sepulcro. Non ideo requievit quia lassus esset, qui omnia sine labore [Col. 0384C] fecit, cujus omnipotentia non potest lassari, et sic requievit ab operibus suis, ut non alias creaturas quam antea fecerat postea fecisset. Non fecit alias creaturas postea, sed ipsas quascunque fecit, omni anno usque in finem saeculi facit. Homines creat in animabus et corporibus, et animalia et bestias sine animabus; omnis anima hominis a Deo datur, et ipse renovat creaturas suas, sicut Christus in Evangelio ait: Pater meus usque modo operatur, et ego operor (Joan. V). Christus pro nobis passus est in sexta aetate mundi, in sexta feria; et reformavit perditum hominem passione sua, et, operatis miraculis suis, requievit in sepulcro per Sabbatum, et sanctificavit Dominicam diem resurrectione sua; nam Dominica dies prima dies saeculi est, et dies resurrectionis [Col. 0384D] Christi, et dies Pentecostes, et ideo sancta est, et nos ipsi debemus esse spiritualiter Sabbatum sabbatizantes, id est, vacantes ab operibus servitutis, id est peccatis, quia Qui facit peccatum, servus est peccati (I Joan. III). Sed quia non possumus esse sine peccatis, caveamus in quantum possumus, et emendemus quidquid peccaverimus. Demus bona exempla subditis nobis, et corrigamus nosmetipsos et subditos, et exhortemur ad meliora jugiter. Amen.



XXXVII. Item sanctorum Patrum.

Pascha certis temporibus celebrare omnibus generaliter [Col. 0385A] satagendum, id est, post decimam quartam lunam primi mensis.



XXXVIII. Synodus Agathensis.

Saeculares qui in Natale Domini, Pascha et Pentecoste non communicaverit, catholici non credantur.



XXXIX. Canon Africanensis.

[a 1Kb] Poenitentes secundum canones non debent communicare ante consummationem poenitentiae; nos autem pro misericordia miserantis Dei, post annum, vel duos, vel tres, aliquibus licentiam damus.



XL. Item sanctorum Patrum.

Baptismatis sacramenta indifferenter presbyteri indigentibus tribuant, et poenitentiam quaerentibus citissime succurrant, nullum exinde pretium requirentes, nisi aut parentes eorum, seu eleemosynarii, [Col. 0385B] sponte aliquid dederint.

Si quis vero his institutionibus contraire tentaverit, aut excommunicationis sentiet poenam, aut carceris aerumnam diu sustineat.



XLI. Canon Patrum.

Placuit de infantibus, quoties non inveniuntur certissimi testes qui eos baptizatos esse testentur, neque ipsi sunt per aetatem idonei de traditis sibi sacramentis respondere, absque ullo scrupulo hos esse baptizandos, ne ista trepidatio eos faciat sacramentorum purgatione privari.



XLII. Item.

Sunt quidam qui miscent vinum cum aqua baptismatis, non recte, et Christus non jussit baptizari vino, sed aqua.



[b 1Kb] XLIII. Canon Chalcedon.
[Col. 0385C]

Ut nullus presbyter sine chrismate proficiscatur.



XLIII. Canon apostolorum.

Si quis episcopus, aut presbyter, aut diaconus, per pecunias hanc obtinuerit dignitatem, dejiciatur et ipse et ordinator ejus, et communione modis omnibus abscindatur, sicut Simon magus a Petro.



XLIV. Canon Africanensis.

Episcopus absque concilio presbyterorum clericos non ordinet.



XLV. Canon.

Episcopus nullius causam audiat absque praesentia clericorum suorum, excepta causa confessionis.



XLVI. Canon Carthaginensis.

[Col. 0385D] Nihil rector sine fratrum suorum consilio faciat: scriptum est enim: Omnia fac cum consilio, et post factum non poenitebis (Eccli. XXXII, 24).



XLVII. Canon.

Firmum decretum esse non potest quod non plurimorum videbitur habuisse consensum.



XLVIII. Canon Romanus.

Si in qualibet provincia ortae fuerint quaestiones, ad majorem sedem vel synodum, seu etiam ad apostolicam sedem Romae referantur.



XLIX. Canon episcoporum.

Non temere quemquam communione privet episcopus, [Col. 0386A] ne justo judicio, et quem alius episcopus ab ecclesia expulerit, sive clericum sive laicum, suscipiat alius.



L. Canon Nicaenus.

Nemo eum qui ad alium pertinet subripiens in sua ecclesia ordinet, absque consensu illius ad quem pertinet.



LI. Canon Chalcedonensis.

Ut nullus absolute ordinetur et sine pronuntiatione loci ad quem ordinandus.

Altaria nisi lapidea chrismatis unguine non consecrentur.



LII. Canon Epaonensis.

Non oportet in domibus non dedicatis oblationes celebrari ab episcopis vel presbyteris.



LIII. Canon sanctorum.
[Col. 0386B]

Nemo in precibus vel Patrem pro Filio, vel Filium pro Patre nominet; sed cum altari assistitur, semper ad Patrem dirigatur oratio.



LIV. Canon Item.

Et sufficit sacerdoti unam missam in una die celebrare, quia Christus semel passus est, et totum mundum redemit; in Levitico quoque scriptum est non debere Aaron ingredi assidue interius in sancta.



LV. Canon Aurelianensis.

Episcopus pauperibus et infirmis, qui, debilitate faciente, non possunt suis manibus laborare, victum et vestimentum in quantum possibilitas fuerit largiatur.



LVI. Theodorus dicit.

[Col. 0386C] Statutum est ut sine auctoritate vel consensu episcoporum presbyteri quibuslibet ecclesiis non constituantur, nec inde expellantur, et si quis hoc facere tentaverit, synodali sententia feriatur.



LVII. Canon episcoporum.

Episcopi nullatenus saecularibus negotiis, plusquam Dei servitiis (quod absit) subditi existant, sed maxime curam animarum habeant, ut secundum apostolum populum Dei exemplis bene corrigant, et sanae quoque doctrinae sermonibus instruant.



LVIII. Canon.

Clerici omni subjectione episcopis subjecti illis debitam praebeant obedientiam, et nullo jactantiae suae studio semetipsos attollant.



LIX. Canon Chalcedonensis.
[Col. 0386D]

Si qui ergo clerici vel monachi reperti fuerint conjurantes, aut conspirantes, aut insidias ponentes episcopis, gradu proprio penitus abjiciantur.



LX. Canon Nicaenus.

Si quis alicujus episcopi clericum vel monachum susceperit absque consensu illius, sacrilegus judicetur, et a communione suspendatur, quoad usque clericum vel monachum proprio episcopo restituat: [c 1Kb] quo etsi clericus contumax redire voluerit, anathema sit.



LXI. Canon Hibernensis.
[Col. 0387A]

Qui levaverit manum cum hasta aut gladio ad percutiendum aliquem juxta episcopum, redimat manum, vel perdat; quod et si vulneraverit, tondet caput cum barba, et Deo serviat, primo tamen episcopo et cui laesit satisfaciat. Si quis autem clericum vulneraverit, vel alicui ex ecclesiastico ordine nocuerit, secundum ordinis quantitatem septempliciter emendet, et secundum ordinis dignitatem poeniteat, aut extorris propria patria exsulet: Dominus enim per prophetam dicit: Nolite tangere christos meos (Psal. CIV); etc.



LXII. Canon Aurelianensis.

Abbates pro humilitatis religione in episcoporum potestate consistant, et si quid extra regulam fecerint [Col. 0387B] ab episcopis corrigantur, qui semel in anno, in loco ubi episcopus elegerit, accepta convocatione conveniant. Monachi autem abbatibus omni se obedientiae devotione subjiciant. Quod si quis per contumaciam exstiterit indevotus, aut per loca aliqua evagari, aut peculiare aliquid habere praesumpserit, omnia quae acquisierit ab abbatibus auferantur, secundum regulam monasterio [a 1Kb] profuturam. Ipsi autem qui fuerint pervagati, cum auxilio episcopi tanquam fugaces sub custodia revocentur, et reum se ille abbati futurum esse cognoscat, qui hujusmodi personas non regulari animadversione distrinxerit, vel etiam qui monachum susceperit alienum.



LXIII. Canon Aurelianensis.

Si quis autem abbas cautus in regimine, et humilis, [Col. 0387C] castus, sobriusque, misericors, et discretus non fuerit, ac divina praecepta verbis et exemplis non ostenderit, ab episcopo, in cujus consistit territorio, et a vicinis abbatibus, et caeteris Domini timentibus, a suo arceatur honore, etiamsi omnis congregatio vitiis suis consentiens abbatem eum habere voluerit.



LXIV. Canon apostolorum.

Si exstiterit abbas divinis jussionibus praevaricator, regulaeque sanctae contemptor, ab episcopo civitatis cum consensu abbatum, aliorumque monachorum timentium Deum, honore abbatis privetur; convenit enim episcopum civitatis, ut sancta et magna synodus Chalcedonensis decrevit, competentem monasteriorum providentiam gerere.



LXV. Leo papa dicit.

[Col. 0387D] Propositum monachi deseri non potest aliquo pacto; quod enim quis vovit Deo, reddere debet. Psalmista namque dicit: Vovete, et reddite Domino Deo vestro (Psal. LXXV).



LXVI. Theodorus dicit.

Monachi non migrent de loco ad locum, sed in ea permaneant obedientia quam tempore suae conversionis promiserunt.



LXVII. Fructuosus dicit.

Monachus sanctae regulae violator sive contemptor, vel parvulorum incestuose aut adolescentium [Col. 0388A] consectator, publice verberetur, coronam capitis quam gestat amittat, decalvatusque turpiter opprobria patiatur, vel vinculis arctatus ferreis carcerali angustia maceretur.



LXVIII. Canon Agathensis.

Si quis monachus adulterium aut furtum fecerit, quod potius sacrilegium dici potest, id censuimus ordinando, ut virgis caesus tanti criminis reus, nunquam officium clericatus excipiat. Si vero jam clericus in id facinus fuerit deprehensus, nominis ipsius dignitate privetur.



LXIX. [b 1Kb] Aureliensis episcopus dicit.

Carnes in cibo monachi nunquam sumant; pulli vero vel altilia cuncta in congregatione non ministrentur; infirmis tantum provideantur, et accipere [Col. 0388B] liceat.



LXX. Insid. [Leg. Isidorus] episcopus dicit:

Abbati vel monacho, monasterii servum non licet facere liberum. Impium est ut qui res Ecclesiae non contulerit damnum inferat.



LXXI. Canon.

Si quis episcoporum, aut presbyterorum, vel ministrorum, ex rebus ecclesiae quae in quibuscunque locis a fidelibus largiuntur, aliquid aufert; et male rapta cum confusione restituit, et excommunicationis annuae sententiam subibit.



LXXII. Canon Hibernensis.

Pecunia ecclesiastica furata sive rapta reddatur quadruplum, popularia dupliciter.



LXXIII. Item Canon Hibernensis.

[Col. 0388C] Si quis furatus fuerit pecuniam ab ecclesia, mittatur sors, ut aut illius manus abscindatur, aut in carcerem mittatur, diu jejunans et gemens; et reddat integrum quod abstulit, aut peregrinus abjiciatur, et restituat duplum, et si in patria permanserit, quadruplum restituat, et semper poeniteat.



LXXIV. Canon Toletanus.

Si clericus in demoliendis sepulcris fuerit deprehensus, a clericatus ordine pro sacrilegio submoveatur. Si quis sepulcrum violaverit, VII annos poeniteat, tres ex his in pane et aqua.



LXXV. Canon Hibritanensis [Leg. Hibern.].

Eos qui ad ecclesiam confugerint trahi non oportet, sed eos domini sui promissa intercessione persuadeant. [Col. 0388D] Quod si ab ecclesia exeuntibus poenale aliquid dominus intulerit, ut ecclesiae inimicus habeatur excommunicatus [c 1Kb] . Si quis alicui aliqua ratione nocuerit sub confugio ecclesiastico, vel sub aliquo sanctimonii signaculo, septempliciter emendet, reddat, et restituat, sed et VII annos in dura poenitentia permaneat; sin aliter, excommunicandus dus est ab omni Ecclesia catholica.



LXXVI. Hieronymus dicit.

Ecclesia defendit quos in sinu suo recepit, more gallinae, quae pullos proprios et alienos nutrit et defendit; [Col. 0389A] ita et Ecclesia cunctos fugientes in se defendere debet.



LXXVII. Canon Hibernensis.

Qui occiderit hominem intra septa monasterii, exsul cum damnatione exeat, vel projectis armis, raso capite et barba, reliquum vitae suae tempus Deo serviet; primo tamen Deo et parentibus satisfaciens.



LXXVIII. Hieronymus dicit.

Qui peccant in loco sancto, in eodem quoque occidendi sunt, in loco castrorum Phinees interfecit virum et meretricem. Mathathias Judaeum qui immolabat simulacro. Quicunque enim maculaverit sanctum, sancta non defendent eum. Christus malefacientes in templo flagris compescuit.



LXXIX. Hieronymus dicit.
[Col. 0389B]

Qui percusserit malos, eo quod mali sunt, minister Domini est.



LXXX. Item Hieronymus dicit.

Homicidas et sacrilegos punire, non est effusio sanguinis, sed legum mysterium [Hard., ministerium]; noceat itaque bonis, qui parcit malis.



LXXXI. Arausianensis.

Amentibus quaecunque pietatis sunt conferenda.



LXXXII. Canon Carthaginensis.

Omni die exorcistae energumenis manus imponant.



LXXXIII. Canon Arausicanensis.

Qui palam aliquando arrepti sunt, non solum non assumendi ad ullum ordinem clericatus, sed [Col. 0389C] si jam aliqui ordinati sunt, ab imposito officio repellendi.



LXXXIV. Canon Carthaginensis.

Sacerdote verbum in ecclesia faciente, qui egressus de auditorio fuerit, excommunicetur.



LXXXV. Canon Carthaginensis.

Laicus praesentibus clericis, nisi ipsis provocandis, docere non audeat.



LXXXVI. Isidorus dicit.

Omnis mundialis sapiens, si sapiens sit, non judicet judicia Ecclesiae.



LXXXVII. Canon Carthaginensis.

Mulier quamvis docta et sancta sit, viros in conventu docere non audeat.



LXXXVIII. Canon Carthaginensis.
[Col. 0389D]

Sponsus et sponsa cum benedicendi sunt a sacerdote, a parentibus aut paranymphis offerantur, qui cum benedictionem acceperint, eadem nocte reverentia ipsius benedictionis in virginitate permaneant.



LXXXIX. Canon dicit.

Presbyterum convivio secundarum nuptiarum interesse non debere, maxime cum petatur secundis nuptiis poenitentiam tribuere.



XC. Gelasius papa.

Devotis Deo virginibus, vel viduis, nisi aut in Epiphania, aut in Albis paschalibus, aut in apostolorum natalitiis, sacrum minime velamen imponant, nisi forsitan, sicut de baptismate dictum, gravi languore [Col. 0390A] correptis, ne sine hoc munere de saeculo transeant, implorantibus non negatur.



XCI. Canon Carthaginensis.

Placuit ut ante annos XXV aetatis, nec diaconus ordinetur, nec virgines consecrentur, nisi rationabili necessitate cogente.



XCII. Basilii episcopi.

Oportet tam infantes cum voluntate et consensu parentum, imo ab ipsis parentibus oblatos sub testimonio plurimorum suscipi.



XCIII. Isidori.

Quicunque a parentibus propriis in monasterio fuerit deligatus, noverit se ibi perpetuo mansurum. Nam Anna Samuel puerum natum et ablactatum Deo obtulit, qui in ministerio templi permansit.



XCIV. Canon Romanorum et Francorum.
[Col. 0390B]

Parvulus usque annos XV pro delicto corporali disciplina castigetur, post hanc vero aetatem quidquid deliquerit, vel si furatur, retribuat, seu etiam secundum legem exsolvat.



XCV. Canon Neocaesariensis.

Ut nullatenus presbyter ordinetur ante trigesimum aetatis annum, nisi rationabili necessitate cogente, quia Dominus Jesus non praedicavit ante trigesimum aetatis annum.



XCVI. Canon Nicaenus.

Ut episcopus, si fieri potest, a totius provinciae episcopis ordinetur, et si hoc difficile est, certe non minus a tribus. Episcoporum ordinationes fieri oportet Dominicis diebus, non in agris vel in villulis, sed [Col. 0390C] in urbibus praecipuis, pro tanti nominis dignitate.



XCVII.

Presbyterorum vero et diaconorum in quatuor temporum Sabbatis scilicet, ut dum haec ordinatio coram populo agitur, sua omnium testificatione electorum ordinatorumque opinio discutiatur.



XCVIII.

Sacerdotes Dei diligenter semper procurent, ut panis, et vinum, et aqua, sine quibus nequaquam missae celebrantur, pura et munda fiant, quia si aliter agatur, cum his qui acetum cum felle mistum Domino obtulerint, nisi vera poenitentia subvenerit, punientur.



XCIX. De decimis.

In lege Domini scriptum est: Decimas et primitias [Col. 0390D] non tardabis offerre (Exod. XXII). Et in Levitico: Omnes decimae terrae, sive de frugibus, sive de pomis arborum, Domini sunt; boves, et oves, et capreae, quae sub pastoris virga transeunt, quidquid decimum venerit, sanctificabitur Domino (Levit. XXVII). Non eligitur nec bonum nec malum, nec alterum (Hard., alter) commutabitur.



C. Augustinus dicit.

Decimae igitur tributa sunt ecclesiarum et egentium animarum. O homo, inde Dominus decimas expetit unde vivis. De militia, de negotio, de artificio redde decimas; non enim eget Dominus noster, non praemia postulat, sed honorem.



CI. Item.

Cum messueris segetem terrae tuae, non tondebis usque [Col. 0391A] ad solam superficiem terrae, nec remanentes spicas colliges, neque in vinea tua racemos et grana decidentia congregabis, sed pauperibus et peregrinis carpenda dimittes (Levit. XIX).



CII. Et in lege.

Si intraveris in segetem amici tui, frange spicas, et in manu contere, falce autem non metas (Ibid.). Hoc et discipuli Salvatoris fecerunt, spicas videlicet manibus fricantes et manducantes Sabbatis, ut Evangelium dicit.



CIII. Item in lege.

Ingressus itaque vineam proximi tui, comedes uvas quantum tibi placuerit, foras autem ne feras tecum (Ibid.).



CIV. Institutio Patrum.

[Col. 0391B] Die Dominico nihil aliud agendum est, nisi Deo vacandum in hymnis, et psalmis, et canticis spiritalibus; dies quoque paschalis hebdomadae omnes aequali religione colendi sunt.



CV. Canon Aurelianensis.

Id etiam miserationis intuitu aequum duximus custodire, ut qui pro quibuscunque culpis carceribus deputantur, ab archidiacono seu a praeposito ecclesiae singulis Dominicis diebus requirantur, ut necessitas vinctorum secundum praeceptum divinum misericorditer sublevetur, atque a pontifice competens victus de domo ecclesiae tribuatur.



CVI. Item.

Qui dominica nocte nupserit VII dies poeniteat.

Qui quarta vel sexta feria III dies poeniteat.

[Col. 0391C] Qui in Quadragesima ante pascha, I annum poeniteat.



CVII. Item.

Indicta jejunia nullus praesumat infringere vel violare, ne iram Dei incurrat.



CVIII. Ex concilio Bra . . . . rens [Lege Bracarensi].

Non oportet homines religiosos ante sacram [Leg. horam], diei tertiam cibum sumere, nec convivia inire neque clericos aliquando, nisi hymno dicto, edere panem, . . . post cibos gratias auctori referre.



CIX. Canon sanctorum.

Qui in matrimonio sunt, abstineant se III noctes antequam communicent, et unam postquam communicaverint. Inde ait Apostolus: Nolite fraudare invicem, nisi ex consensu, ut vacetis orationi ad tempus.



CX. Gregorius dicit:
[Col. 0391D]

Si quis conjugem suam, si fieri potest, non cupidine voluntatis, sed solummodo creandorum liberorum gratia utitur, iste profecto sive de ingressu ecclesiae, seu de sumendo dominici corporis sanguinisque mysterio, suo est reliquendus judicio, quia a nobis prohiberi non debet, cum ei, juxta praefinitam sententiam, etiam ecclesiam licuerit intrare; verumtamen quia ipsa licita admistio conjugis sine voluntate carnis fieri non potest, ideo aliquando a sacri loci ingressu abstinendum est, quia voluntas ipsa esse sine culpa nullatenus potest.



CXI. De conjugio scriptum est in lege.

Si seduxerit quis virginem necdum desponsatam, dormieritque [Col. 0392A] cum ea, dotabit eam, et habebit eam uxorem (Exod. XXI).



CXII. Augustinus dicit:

Qui uxorem optat accipere, sicut illam virginem invenire desiderat, ita et ipse usque ad nuptias virginitatem custodiat.



CXIII. Synodus Romana dicit:

Filii cum ad annos pubertatis venerint, cogantur aut uxores ducere, aut continentiam profiteri, sic et filiae eadem aetate debent eamdem legem servare.



CXIV. Paulus apostolus dicit:

Propter fornicationem unusquisque suam propriam uxorem habeat, et unaquaeque virum suum (I Cor. VII). Legitimum quoque conjugium nullus separare praesumat: Quod ergo Deus conjunxit, homo non separet.



CXV. Paulus dicit:
[Col. 0392B]

Mulier sui corporis potestatem non habet, sed vir; similiter et vir sui corporis potestatem non habet, sed mulier (I Cor. XVII).



CXVI. Synodus dicit:

Muliere mortua, licet viro post mensem accipere alteram: post annum vero licet mulieri accipere alterum virum.



CXVII. Paulus apostolus dicit:

Mulier alligata est legi, quanto tempore vivit vir ejus. Quod si dormierit vir ejus, liberata est, cui vult nubat, tantum in Domino. Beatior autem erit, si sic permanserit (I Cor. VII).



CXVIII. Item canon Africanensis.

Legitimum igitur conjugium non licet separari sine [Col. 0392C] consensu amborum: potest tamen alter alteri cum consilio episcopi licentiam dare ad servitutem Dei accedere. Quidam etiam dicunt: Si vir, sive mulier, ex consensu religionem ceperit, licet alterum accipere novum conjugium, sed puellam vel puerum, si continens esse non poterit. Quod non laudo. Sed si quis vult conjugatus converti ad monasterium, non est recipiendus, nisi prius a conjuge castimoniam profitente fuerit absolutus. Nam si, illo vivente, per incontinentiam alteri nupserit, procul dubio adultera erit; et qui eam dimisit, particeps erit peccati illius.



CXIX. Item de legitimo conjugio.

Legitimum enim conjugium nullus separare praesumat, nisi ex amborum consensu, et propter amorem Christi qui ait: Qui reliquerit uxorem, et reliqua, [Col. 0392D] centuplum accipiet, et vitam aeternam possidebit (Matth. XIX). Et nemo aliter uxorem dimittat nisi propter fornicationem, quia Pharisaei tentantes Dominum Jesum Christum interrogaverunt eum, si licet hominem dimittere uxorem suam pro quacunque causa. Respondit Jesus, et ait eis: Non legistis quia qui fecit ab initio, masculum et feminam fecit eos? et dixit: Propter hoc relinquet homo patrem et matrem, et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet. Dicunt illi: Quid ergo Moyses mandavit dare libellum repudii, et dimittere? Ait illis: Quanquam Moyses ad duritiam cordis vestri permisit vobis dimittere uxores vestras, ab initio autem non fuit sic. Dico autem vobis quia quicunque dimiserit uxorem suam, [Col. 0393A] nisi ob causam fornicationis, et aliam duxerit, moechatur (Ibid.). Unde et apostolus dicit: Praecipio, non ego, sed Dominus, uxorem a viro non discedere (I Cor. VII); et iterum: Alligatus es uxori? noli quaerere solutionem: solutus es ab uxore? ne quaesieris uxorem (Ibid.). Alibi namque de adulterio vel fornicatione scriptum est: Qui adulteram tenet, stultus et impius est (Prov. XVIII); de filiis quoque adulterarum ejiciendis cum matribus suis, et Ezechiel dicens: Ejicite matrem fornicariam et filios fornicationis. Et reliqua. Et Augustinus dicit: Si mulier fornicata fuerit, relinquenda est, sed illa vivente altera non est ducenda. Ubicunque igitur est fornicatio, et fornicationis vera suspicio, libere uxor dimittitur; aliter ergo, etiamsi sterilis est, si deformis, si fetida, si temulenta, [Col. 0393B] si iracunda, si malis moribus, si luxuriosa, si fatua, si gulosa, si vaga, si nugatrix, si maledica, tenenda erit velis nolis, et qualiscunque accepta est, habenda erit: Apostolus enim dicit: Cum enim eras liber, sponte servituti te subjecisti (II Cor. IX).



CXX. Canon Africanensis.

Secundum evangelicam disciplinam, nec uxor a viro dimissa alium accipiat virum vivente viro suo, nec vir aliam accipiat uxorem vivente uxore priore; sed ita maneant, aut sibimet reconcilientur.



CXXI. Augustinus dicit:

Si mulier fornicata fuerit, relinquenda est, sed illa vivente, altera non est ducenda.



CXXII. Canon dicit:

[Col. 0393C] Si mulier discesserit a viro suo, despiciens eum, nolens revertere et reconciliari viro post quinque vel septem annos, cum consensu episcopi ipse aliam accipiat uxorem, si continens esse non poterit, et poeniteat tres annos, vel etiam quandiu vixerit, quia juxta sententiam Domini moechus comprobatur.



CXXIII. Item.

Si cujus uxor in captivitatem ducta fuerit, et ea redimi non poterit, post annum septimum alteram accipiat; et si postea propria, id est prior mulier, de captivitate reversa fuerit, accipiat eam, posterioremque dimittat. Similiter autem et illa, sicut superius diximus, si viro talia contigerint, faciat.



CXXIV. De matrimonio servulorum.

Si servum et ancillam dominus amborum in matrimonio [Col. 0393D] conjunxerit, postea liberato servo vel ancilla, si non potest redimi qui in servitio est, libero licet (sicut quibusdam placet) ingenuo conjungere; sed tamen, juxta sententiam Domini, moechus probatur. Qui vero taliter egerit, id est, ut propter primam uxorem servitium humanum dimittat, et posteat liberam ducat uxorem, III annos poeniteat, unum in pane et aqua; sed et quandiucunque vixerit, semper aliquid poeniteat. Similiter quoque et mulier poeniteat, si taliter fecerit. Si quis liber ancillam aut suam aut alterius in matrimonio acceperit, non habet licentiam dimittere eam, si ante cum consensu amborum conjuncti sint; si vero dimiserit [Col. 0394A] eam, et aliam ducit uxorem, sive ancillam, sive liberam, ut supra scriptum est, poeniteat.



CXXV. De concubinis.

Augustinus dicit: Quale est quod multi virorum ante nuptias concubinas sibi adhibere non erubescunt, quas post annos dimittant et sic postea legitimas uxores accipiant? Unde coram Domino et coram angelis ejus testor atque denuntio, Deum ista conjugia semper prohibuisse, et nunquam placuisse, et praecipue temporibus Christianis concubinas habere nunquam licuit, nunquam licet, nunquam licebit.



CXXVI. Item in lege:

Nemo incestis conjunctionibus se inquinet, quia in Levitico scriptum est: Omnis homo ad proximam [Col. 0394B] sanguinis sui non accedat, ut revelet turpitudinem ejus. Et iterum: Anima quae fecerit quidpiam ex istis, peribit de medio populi sui (Levit. XVIII). Sane quibus conjunctio illicita interdicitur habebunt ineundi melioris conjugii libertatem.



CXXVII. Synodus dicit.

Quicunque illicito matrimonio fuerint commisti, post poenitentiam non debent fieri in una domu, ne se invicem causa amoris copulent.



CXXVIII. Item synodus de toro fratris defuncti.

Audi decreta synodi: Superstes frater torum defuncti fratris non ascendat, Domino dicente: Erunt duo in carne una (Genes. II). Ergo uxor fratris tui soror tua est.



CXXIX. Gregorius dicit:
[Col. 0394C]

Si quis monacham, vel commatrem spiritalem, vel fratris uxorem, vel neptem, vel novercam, vel consobrinam, vel de propria cognatione, vel quam cognatus habuit, duxerit uxorem, anathema sit.



CXXX. Item de consanguineis, Gregorius interrogationibus Augustini ita respondit [a 1Kb] .

Quaedam terrena lex in Romana republica permit tit ut sive frater et soror, seu duorum fratrum germanorum, vel duarum sororum filius et filia misceantur; sed experimento didicimus ex tali conjugio sobolem non posse succrescere, et sacra lex Mosaica prohibet cognationis turpitudinem revelare; unde necesse est ut jam tertia vel quarta generatio fidelium licenter jungi debeat; nam secunda quam [Col. 0394D] praediximus a se omnimodo abstinere debet.



CXXXI. Item de rationabili causa.

Vere post multum temporis a Felice Messanae Siciliae praesule requisitus Gregorius, utrum Augustino scripsisset, ut Anglorum quarta generatione contracta matrimonia minime solverentur, humillimus pater inter caetera talem reddidit rationem: Quod scripsi Augustino Anglorum gentis episcopo, nostro alumno, videlicet de consanguinitatis conjunctione, ipsi et Anglorum genti quae nuper ad fidem venerat, ne a bono quod coeperat, metuendo austeriora, recederet, specialiter et non generaliter caeteris me scripsisse cognoscas. Unde et mihi omnis Romana [Col. 0395A] civitas testis existit, nec ea intentione haec illis scriptis mandavi, ut postquam firma radice in fide fuerint solidati, si infra propriam consanguinitatem inventi fuerint, non separentur, aut infra affinitatis lineam, id est usque ad septimam generationem conjungantur. Sed adhuc illos neophytos existentes, coepisse eos prius illicita docere, et verbis et exemplis instruere, et quae post de talibus egerint, rationabiliter et fideliter excludere oportet; nam juxta Apostolum, qui ait: Lac vobis potum dedi, non escam (I Cor. III), ista illis, modo, non posteris, ut praefixum est, temporibus tenenda indulsimus, ne bonum quod infirma adhuc radice plantatum erat, exureretur [Lege erueretur], sed aliquantulum firmaretur, et usque ad perfectionem custodiretur.



CXXXII. Canon Romanus.
[Col. 0395B]

Laicus maculans se cum ancilla Dei, vel cum spiritali commatre, vel cum propinqua, aut forte cum illa quam antea cognatus habuit, primitus anathematizetur, et postea annos VII poeniteat, III in pane et aqua. Similiter et illa poeniteat, quia Christiana religio fornicationem in utroque sexu pari ratione condemnat.



CXXXIII. Item.

Gregorius apostolicus papa, ante corpus beatissimi Petri in synodo residens, dixit: Si quis presbyteram duxerit in conjugium, anathema sit.



CXXXIV. Item.

Si quis monacham, quam Dei ancillam appellant, duxerit in conjugium, anathema sit.



CXXXV. Item.
[Col. 0395C]

Si quis de propria cognatione, vel quam cognatus habuit, duxerit uxorem, anathema sit, ac respondentes omnes dixerunt Amen.



CXXXVI. Item.

Si quis cum duabus cognatis fornicationem fecerit, primitus anathematizetur, deinde VII vel X annos poeniteat.



CXXXVII. Item Gregorius Felici episcopo.

Progeniem suam unumquemque usque ad septimam servare decernimus generationem; et quandiu se agnoscunt affinitate proquinquos, in conjugium ducere nulli profecto Christianorum licet vel licebit, et nolumus nos in hac re a vobis sive a caeteris fidelibus reprehendi, quia in his Anglorum genti indulsimus, [Col. 0395D] non formam dando, sed consideratione, ne Christianitatis bonum quod ceperant imperfectum dimitterent, egimus (Regist. lib. XII, indict. 7, ep. 32).



CXXXIII. De scematibus [Lege stemmatibus].

Scemata dicuntur ramusculi in genere, cum gradus cognationum patiuntur, ut puta ille filius, ille pater, ille avus, ille agnatus, et caeteri quorum figurae in subsequentibus apparent. Et haec consanguinitas dum se paulatim propaginum ordinibus dirimens usque ad ultimum gradum subtraxerit, et propinquitas esse desierit, eam rursus lex matrimonii vinculo repetit, et quodammodo revocat fugientem. Ideo autem usque ad sextum generis gradum consanguinitas constituta est, ut sicut sex aetatibus [Col. 0396A] mundi generatio, et hominis status finitur, ita et propinquitas generis tot gradibus terminaretur. Inter hos itaque propinquitatis gradus, ad conjugalem copulam nemini accedere convenit; nec eam quam aliquis ex propria consanguinitate conjugem habuit, in conjugem ducere nulli profecto Christianorum licet vel licebit, quia incestuosus talis coitus abominabilis est Deo. Incestuosos et nullo conjugis [F. conjugii] nomine deputandos a sanctis Patribus dudum statutum esse legimus.



CXXXIX. Vigilius papa.

Si motum fuerit altare, denuo consecretur ecclesia. Si parietis tantum mutantur, et non altare, sale et aqua exoretur. Si homicidio vel adulterio fuerit violata, diligentissime expurgetur, et denuo consecretur.



CXL. Vigilius papa. Ex Conc. Carthag., Gregorius.
[Col. 0396B]

Quis, cum ad judicium venerit, si voluerit clericus, et necesse fuerit, induciae ei petenti a Patribus constitutae absque impedimento concedantur, et judices scelecti tribuantur, . . . . si [Wilk.: A se electi tribuantur a patre. Si, etc.] ibi vim aliquam temerariae multitudinis metuerit, locum is congruum eligat, quo absque timore suos, si necesse fuerit, testes habere, et absque impedimento suam canonice sententiam finire valeat, quia multa pro subreptione evenire solent, sententiam fratris, quae misericordiam velat non solum tenere, sed et audire refugite, quia potior est omnibus holocaustis misericordia. Non ita agendum in ecclesiasticis negotiis, sicut in saecularibus; nam in saecularibus, priusquam qui legibus [Col. 0396C] est coactus venerit, et decantaverit, et responsum dederit, ante peractam causam non potest recedere. In ecclesiasticis vero dicta causa licet recedere, si necesse fuerit, aut si se praegravari viderit.



CXLI. In Nicaena synodo.

Statutum est quod judices alii non synodo deberent esse, nisi quos ipse qui impetitur elegerit, aut quos consensu suo ejus primates auctoritate hujus sacrae sedis constituerint, quia indignum est ut ab externis judicetur qui provinciales et a se electos debet habere judices.

Irrita erit donatio episcopi, vel venditio, vel commutatio rei ecclesiasticae, absque collaudatione et subscriptione clericorum.



CXLII. Romanum concilium.
[Col. 0396D]

Tempore Constantini Augusti, congregavit Silvester papa synodum Romae cum LXXIII episcopis, quorum consensu et superscriptione constitutum est: Ut nullus laicus clerico cuiquam audeat inferre testimonium; ergo laici adversus clericum non recipiantur. Accusatores, consanguinei, nec familiares, nec domo prodeuntes, adversus extraneos testimonium non dicant, nec accusatores, nec testes suspecti recipiantur, quia propinquitatis, ac dominationis, ac familiaritatis affectus, plerumque veritatem impedire solet; sed, si noluerint, et invicem consenserint inter se parentes, testificentur, non in alios; amor enim carnalis atque timor, et amaritudo plerumque sensus hebetant humanos, et pervertunt opiniones.



CXLIII.
[Col. 0397A]

Nullus monachorum praesumat judicare, nec accusationem saecularem in clericum audeat accipere. Quod si quis probatur admittere, velut exauctor furoris [Leg. exactor fenoris], aut usurarum possessor, secundum statuta Patrum se sentiat degradandum. In gravibus peccatis quis positus, dum suis premitur, aliena non diluit.



CXLIV. De conjugio antiquo.

Satis igitur manifestum est non posse filios Adam in primordio saeculi uxores accepisse, nisi proprias sorores aut propinquas consanguineas, sed semper erat illicitum ab initio uxorem aut concubinam patris violare. Unde Jacob patriarcha dixit filio suo Ruben: Effusus es sicut aqua, non crescas, quia ascendisti cubile [Col. 0397B] patris tui, et maculasti stratum ejus (Genes. XXIV). Unde et Paulus apostolus doctor gentium de tali sacrilegio scripsit dicens: Auditur inter vos fornicatio, et talis fornicatio qualis nec inter gentes, ita ut uxorem patris aliquis habeat, et vos inflati estis, et non magis luctum habuistis, ut tolleretur de medio vestrum qui hoc opus fecit (I Cor. V). Ecce apostolus indicavit [judicavit] de medio Christianorum auferri qui novercam violare praesumpsit, dicens: Nec inter gentes, id est paganos, tale scelus fieri. Verum itaque est, et satis late patet Deum omnipotentem in lege Moysi prohibuisse uxorem patris, et fratris, et proximi, accipere, aut cum ea concumbere; sed et hoc quod in Deuteronomio scriptum est, ut frater scilicet accipiat uxorem defuncti fratris, et suscitet semen fratri suo (Deut. [Col. 0397C] XXV), non carnaliter intelligendum est, sed spiritaliter tenendum. Et valde caecus doctor est, qui nescit discretionem inter Vetus Testamentum et Novum, sed adhuc errat caecatus umbra antiquae caliginis, nesciens veritatem gratiae Christi, et nescit legem et prophetas usque ad Joannem Baptistam prophetasse; nam ipse Dominus ait: Lex et propheta usque ad Joannem; a diebus Joannis Baptistae usque nunc regnum coelorum vim patitur, et violenti rapiunt illud (Marc. XI); et quicunque caecatus corde adhuc solam litteram sequitur cum Judaeis, sine spiritu vivificante et gratia Christi perdurat, manducans crustas panis, et non micas internas.

Magna distantia est inter litteram occidentem et spiritum vivificantem; et valde ignarus, et ignavus, [Col. 0397D] et insipiens doctor est, qui post tot annos et post tot tractatores qui libros de lege Moysi tractaverunt, a Deo inspirati adhuc judaizare vult, contemnendo Christum et omnes sanctos doctores. In Deuteronomio enim legimus: Ut quando habitaverint fratres simul, et unus ex eis absque liberis mortuus fuerit, uxor defuncti non nubet alteri, sed accipiet eam frater ejus, et suscitabit semen fratris sui; et primogenitum ex ea filium nomine ejus appellabit, ut non deleatur nomen ejus ex Israel. Sin autem noluerit accipere uxorem fratris sui, quae ei lege debetur, perget mulier ad portam civitatis, et interpellabit majores natu, et dicet: Non vult frater viri mei suscitare nomen fratris sui in Israel, nec me in conjugium sumere; et statim [Col. 0398A] accersiri eum facient, et interrogabunt eum. Si responderit: Nolo eam uxorem accipere, accedet mulier ad eum coram senioribus, et tollet calceamentum de pede ejus, spuetque in faciem ejus, et dicet: Sic fiet homini qui non aedificat domum fratris sui, et vocabitur nomen ejus in Israel domus discalceati (Deut. XXV).

De hoc enim quod in Deuteronomio scriptum est, et in Evangelio: Quod frater accepit uxorem defuncti fratris, ut suscitaret semen fratri suo, non est Christianis tenendum carnaliter, sed spiritaliter. Christus ait in Evangelio: Omnes autem vos fratres estis, et unus est Pater vester qui in coelis est (Matth. XIII). Et cum habitaverint fratres spirituales simul, et ille frater qui praeest Ecclesiae Dei transierit de saeculo ad Christum, accipiat tum frater ejus Ecclesiam [Col. 0398B] Dei regendam, et suscitet spiritales filios Deo, ne, deficiente uno doctore mortali conditione, sterilis fiat sponsa Christi, quae est mater omnium nostrum. Et si quispiam doctor non vult regere Ecclesiam, post obitum alterius doctoris, non curans de salute aliorum, sed de sua propria, erit tunc discalceatus, et contra hoc quod Paulus dixit: Et calceati pedes in praeparatione evangelizantium bona (Rom. VI, 10). Si non vult verbum Dei seminare, etsi potest, sed talentum Christi in sudario, hoc est torpore ignaviae suae, abscondere, erit consputus ab Ecclesia in facie confusione dignus, projectus in tenebras exteriores, ubi erit fletus et stridor dentium (Matth. VIII). Sed accipiat semper doctor post doctorem Ecclesiam Dei regendam usque in finem saeculi, ut suscitentur [Col. 0398C] spiritales filii Christo de sponsa sua virgine, sicut ipse instituit; quia Qui non vult laborare pro Deo, non est dignus mercede.



CXLV. Canon Leodicensis.

Ut nullus Christianus judaizare praesumat, sed nec conviviis eorum participare.

[Hic desinunt exceptiones Ecgberti apud Labbeum; sequentes adjicit Wilkins ex ms. Cotton, Nero A, fol. 131, verso, ubi continuata cum superioribus serie dantur. Eumdem vero capitum numerum quo in Wilkins notantur servavi, qui duplici unitate a Labbeanis discrepat.]



CXLVIII. Item.

Ut nullus Christianorum paganas superstitiones intendat, sed gentilium inquinamenta omnia omnimodo contemnat.



CXLIX. Canon Bracharen.
[Col. 0398D]

Si quis, paganorum consuetudinem sequens, divinos et sortilegos in domum suam introduxerit, quasi ut malum foras mittant, aut maleficia inveniant, vel lustrationibus paganorum serviant, V annos poeniteant.



CL. Canon sanctorum.

Si quis Christianus Christianum hominem in manum Judaeorum vel gentilium vendiderit, anathema sit; in Deuteronomio enim scriptum: Si deprehensus fuerit homo sollicitans aliquem de genere Israel, et vendito eo, acceperit pretium, interficietur.



CLI. Item canon sanctorum.

Nefas igitur est ut quos Christus sanguinis sui effusione redemit, Judaeorum vel gentilium vinculis sint irretiti



CLII. De tonsura.
[Col. 0399A]

Exordium tonsurae a Nazaraeis incepit, qui crine servato post vitae magnae continentiam caput radebant, ut devotionem Domino consecrarent. In canonibus quoque sanctorum Patrum scriptum invenimus: Si quis catholicus capillos totonderit more barbarorum, ab Ecclesia Dei alienus habeatur, et ab omni Christianorum mensa, donec delictum emendet.



CLIII. De tonsura Petri.

Petrus itaque apostolus clericali tonsura primo usus est, gestans in capite imaginem coronae spineae Christi. Unde canon Africanus praecipit ut clericus nec comam nutriat, nec barbam.



CLIV. E can. Rom. dic.

Quincunque clericus visus fuerit in ecclesia sine [Col. 0399B] colobio, vel cappa, et si non more Romano capillos et barbam totonderit, excommmunicetur. Non debet etiam clericus indui se monachico habitu, nec laicorum vestibus uti, et vir si utetur veste muliebri, excommunicetur; aut mulier, si virili utetur indumento.



CLV. Item.

Clericus quoque non debet armis uti, nec ad bellum procedere, quia canones docent ut quicunque clericus in bello aut in rixa mortuus fuerit, neque oblatione, neque oratione postuletur pro eo, sepultura tamen non privetur. Apostolus quoque dicit: Nemo militans Deo implicet se negotiis secularibus; unde non est liber a laqueis diaboli, qui se militiae mundanae voluerit implicare. Et ideo [Col. 0399C] omnimodis dicendum est presbyteris, et diaconibus, ut arma non portent, sed magis confidant in defensione Dei quam in armis.



CLVI. Item.

Cavendum quoque est clericis ut non sint judices in condemnatione hominis.



CLVII. Item.

Canonum auctoritas prohibet ne quis episcopus aut clericus assensum praebeat in morte cujuslibet hominis, sive latronis, sive raptoris, seu homicidae.



CLVIII. Item.

Statutum est ut presbyteri indiscrete per diversa non mittantur loca, nec ab episcopis, nec ab aliis praelatis, nec etiam a laicis; ne forte propter eorum [Col. 0399D] absentiam animarum pericula (oriantur), maxime (mors) infantium absque chrismate, et ecclesiarum (in quibus) constituti sunt negligantur officia.



CLIX. Can. Africanus.

Omnes clerici, qui ad operandum sunt validi, et artificiola, et litteras discant.



CLX. Can. Caesarien.

Duo igitur sunt genera clericorum: unum ecclesiasticorum sub episcopali regimine, alterum Acephalorum, id est sine capite, de quibus Gregorius dicit: Si qui clerici vulgares sunt, extra sacros ordines constituti, id est, nec presbyteri, nec diaconi, qui se continere non possunt, sortiri uxores debent, et stipendia sua exterius accipere. Sacerdotes autem [Col. 0400A] nequaquam uxores ducant, sed ecclesiam diligant, nec utantur bellicis armis, sed spiritualem militiam exerceant.



CLXI. Item de militia.

Fratres, scitote quia divisa est potestas saecularis, et potestas spiritalis. Bonis etiam saecularibus decet ut sint defensores ecclesiae, et propugnatores gregis Christi; spiritualibus autem convenit ut sint intercessores pro omni populo Dei: miles quidem Christi armis humanis uti non debet, ut testimonia multa declarant. Incipiamus testimonium a Deo, et Domino nostro Jesu Christo, qui dum pro humano genere crucis vellet subire tormentum, et a militibus esset tentus, Petro prohibuit ne gladio pugnaret. Quod si ille non habuit licentiam pugnandi pro [Col. 0400B] injuria Domino suo illata, quid rectius nobis est quam ut ejus imitemur exempla? Intelligite ergo quia non in hasta solummodo et gladio salvat Deus, sed potius in assiduis orationibus, et caeteris divinis servitiis. Dictus quoque Christi confessor Martinus, dum a Juliano apostata jussus fuisset militaria suscipere indumenta, dixit se Christi esse militem, et ideo non posse pugnare. De libro quoque Exodi utile habemus exemplum, scilicet dum pugnaret Josue adversus Amalech, Moyses non armis pugnabat, sed extensis palmis ad coelum Deum orabat, et vincebat Israeliticus populus, ut autem remittebat manus, invalescebat Amalech. His et aliis multis declaratur exemplis episcopum, presbyterum, diaconum, vel monachum nulla portare arma in praelio [Col. 0400C] nisi tantum ea de quibus legitur: In omnibus sumentes scutum fidei, in quo possitis omnia tela nequissimi ignea exstinguere, et galeam salutis assumere, e gladium spiritus, quod est verbum Dei. Contrarium itaque omnino est ecclesiasticis regulis post ordinationem redire ad militiam saecularem.



CLXII. De homicidio, institutio sanctorum.

Si presbyter vel diaconus homicidium fecerit, degradetur, et usque ad exitum vitae poeniteat.



CLIII. Item.

Si quis clericus homicidium fecerit, X annos exsul poeniteat; III ex iis in pane et aqua; post haec recipiatur in patria. Si bene egerit poenitentiam, testimonio comprobatus episcopi, vel sacerdotis, vel [Col. 0400D] cui commissus fuerit, quod bene poenituit; et satisfaciat parentibus ejus quem occidit. Si autem non satisfecerit parentibus illius, nunquam recipiatur in patriam, sed more Cain profugus et vagus sit super terram. Si vero homicidium casu fecerit, id est, non volens, V annos poeniteat, III ex iis in pane et aqua. Si ad homicidium consenserit, et factum fuerit, VII annos poeniteat, III ex his in pane et aqua. Si voluerit, et non perfecerit, I annum poeniteat. Si quis percusserit, et sanguinem fuderit, XL diebus in pane et aqua poeniteat; si diaconus, VI menses; si presbyter, unum annum. Si laicus laicum occiderit, XL dies abstineat ab ecclesia, et jejunet in pane et aqua, et post, ut sacerdos judicaverit, poeniteat.




[Col. 0401]
SANCTI EGBERTI EBORACENSIS ARCHIEPISCOPI [a 1Kb] POENITENTIALE.
(Mansi, Conc. Collect. tom. XII.)
(C)*



PRAEFATIO.
[Col. 0401A]

Cum quis ad poenitentiam suam abit, tunc cum maximo timore Dei et humilitate coram ipso se extendat; et oret flente voce, ut eum poenitentiam facere doceat omnium eorum delictorum quae adversus Dei voluntatem fecerit; et confiteatur illi malefacta sua, ut sacerdos sciat quam poenitentiam ipsi imponere debeat. Tunc sacerdos eum interroget, quamnam fidem in Deum habeat; et ipsum vario modo exhortetur ad animae suae necessitatem, et admoneat, ac ita dicat: Credisne in Deum omnipotentem, et in Filium, et in Spiritum sanctum? Credisne quod omnes homines a mortuis resurgent in die judicii? Num te poenitet omnium eorum quae tu malefecisti, dixisti, et cogitavisti? Visne remittere [Col. 0401B] omnibus iis qui unquam in te peccaverunt? Si dixerit Volo, tunc ei dicat: Deus omnipotens tui misereatur, et mihi concedat quod debeo. Jejuna quolibet die hoc tempore quadragesimali ad Nonam, et abstine ab albo; et cave tibi ab octo capitalibus vitiis, [Col. 0402A] ne ea committas; quae sunt homicidium, et furtum, et perjuria, et avaritia, et injustus concubitus, et luxuria, et detractio, et falsum testimonium; et observa duodecim quadragesimae dies, qui quovit anno occurrunt, et cave tibi a sacrificio barbaro, et veneficio, et concubitu cum virgine, et biloquio, et superbia, et ambitione aliorum hominum possessionis: cave tibi ab his omnibus, et dilige Dominum tuum cum toto animo, et cum omni virtute, et omnibus viribus, et toto corde intimo firmiter; et esto benignus erga pauperes, et mansuetus, et eleemosynas distribuens, et diligenter ecclesiam visitans, et diligenter decimas dans Ecclesiae Dei, ac pauperibus: tunc Deus tibi benevolus, et beneficus, et misericors erit, et tu regnabis cum ipso in saecula saeculorum [Col. 0402B] absque fine, si ita feceris; et oro te, ut mihi dicas omnia quae unquam malefecisti, quoniam tibi expedit pudefieri nunc hic coram me solo misero, quam deinde coram Deo in magno judicio, ubi coelicolae, et terricolae, et inferi omnes erunt congregati.



LIBRI PRIMI PARS PRIMA.
[Col. 0401]


CAPUT PRIMUM. De presbyteri prudentia.

Convenit cuilibet sacerdoti, cum poenitentiam jejunii aliquibus imponit, ut sciat quisnam ille sit, an sanus, an infirmus; dives, an pauper; quam juvenis, vel quam senex sit; utrum sit ordinatus, an laicus, et qualem poenitentiam faciat; an sit caelebs, an uxoratus: [Col. 0401C] omnes homines decet discretio, licet studio adulterium non committant. Divites severius judicandi sunt quam pauperes, juxta jus canonicum.



CAPUT II. Jus de variis peccatis.

Theodorus sanctus et pius episcopus constituit hanc lectionem in exemplum et doctrinam omnibus illis qui delicta sua apud Deum emendare volunt, et ita dixit: Legimus in Poenitentiali quod poenitentia facienda sit pro capitalibus criminibus annum, vel duos, vel tres (in) pane et aqua; et pro minoribus criminibus hebdomadam, vel mensem, omnes eodem modo. Sed hoc apud nonnullos res dura, et difficilis est, ideo docebimus quibus rebus hoc redimere debeat qui jejunium suum servare nequit; hoc est ut psalmodia et eleemosynis per longum spatium poenitentiam [Col. 0402B] agat, et si omnia implere possit quae in hoc libro scripta sunt, valde bonum et legitime ordinatum est; et si non possit, cantet quinquaginta psalmos juxta ordinem in ecclesia, vel in alio secreto loco; et qui unam septimanam jejunat cum pane et aqua, cantet trecentos psalmos genibus flexis, vel trecentos et viginti absque genibus flexis, prouti [Col. 0402C] supra dictum est; et si quis per mensis spatium poenitentiam agere debet cum pane et aqua, cantet mille et ducentos psalmos flexis genibus: et absque genibus flexis mille sexcentos et octoginta; ac deinde quolibet die se recipiat ad meridiem praeter dies Mercurii, et Veneris; tunc jejunare debet ad Nonam, et abstineat a carne et vino, hoc est omnis generis potu quo quis inebriari possit, et uratur omnibus aliis cibis quos Deus ei dederit, postquam cantaverit; et si nec psalmos norit, nec jejunare possit, distribuat quolibet die obolum, vel valorem ejus pauperibus; et qualibet hebdomada jejunet unum diem ad Nonam, et alium ad vesperas, et utatur iis quae habet, prouti supra dictum est. Et si quis annum integrum poenitentiam agere debet, distribuat viginti sex solidos ad eleemosynas, et qualibet hebdomade jejunet duos dies, prouti supra dictum est; et consideret in tribus [Col. 0403A] illis quadragesimis quid cibus ejus fuerit, dimidiumque ejus ad eleemosynas distribuat. Secundo anno poenitentia inchoanda est a Nativitate Domini ad Epiphaniam, et a Paschate ad Pentecosten; et homo qui non potest peccatorum suorum poenitentiam agere, uti supra dictum est, distribuat primo anno viginti sex solidos ad eleemosynas, et secundo viginti, et tertio octodecim, qui sunt sexaginta quatuor solidi. Et sciat dives quod Deus ipsi multas opes et possessiones hujus vitae concrediderit, quo modo crimina sua capitalia emendare debeat. Sumat Evangelium et ibi legat quomodo Zacchaeus cum Domino locutus sit, cum ad prandium eum in domum suam susceperit, tunc invocabat eum, ita dicens: Domine, omnium bonorum meorum trado dimidiam partem pauperibus; [Col. 0403B] et si per injustam fraudem aliquibus aliquid abstuli, reddo quadrifariam. Et tunc a Domino promeruit audire: Hodie domui huic salus facta est; hoc est omnium peccatorum remissio. Et ad augenda haec bona opera, de quibus supra diximus, liberet, et redimat eos qui in captivitate sunt, et ab illo die, quo injustitiam suam derelinquit, non renovet illam deinde, ne forte similis sit cani qui devorat quod prius evomuit, neque negligendum est quod Apostolus dixit: Qui per corpus suum peccat, per corpus suum hoc compenset; hoc est, in jejunio, et in vigiliis, et in orationibus, et in precibus ad Deum, in compunctione cordis, et cum effusione lacrymarum.

Prima abstinentia est baptismus ignis, secunda est amor Dei, tertia est desiderium eleemosynarum, [Col. 0403C] quarta est effusio lacrymarum in vera poenitentia, quinta est confessio flagitiorum, sexta est afflictio cordis et corporis in jejuniis, septima est ut mores corrigantur coram Deo, octava est preces sanctae pro flagitiis illis, nona est misericordia et bona fides, decima est ut alii a flagitiis ad Dei voluntatem ducantur, undecima est remissio Dei, ut per hoc Deus peccata ipsi condonet, duodecima est martyrium, uti fiebat ad Christi passionem.



CAPUT III. De episcopi adulterio.

Episcopus, si adulteretur, juxta jus canonicum jejunet duodecim hiemes, et eleemosynas reddat multas, et cum effusione lacrymarum Dei honorem [Col. 0403D] exoret. Aliqui volunt ut se deinde ordinibus privet.



CAPUT IV. De presbyteri adulterio.

Presbyter cum fornicatus fuerit, jejunet tres hiemes, et tria jejunia per hebdomadam jejunet duobus diebus ad Vesperam. Si cum moniali fornicatus fuerit, multum auctum sit jejunium ejus, hoc est septem annos.



CAPUT V. De sacerdote qui seipsum impuris sermonibus vel aliquibus aliis vitiis polluit.

Sacerdos qui impure loquitur, vel ex visu aut aspectu mulieris se polluit, et se non purgat, jejunet viginti dies; qui propria voluntate admodum pollutus fuerit, jejunet centum dies. Si invitus in somno fuerit pollutus, surgat et cantet psalterii psalmum, et [Col. 0404A] crastino die maxillam suam triginta vicibus ad terram inclinet. Si invitus fuerit pollutus, vel si volens in somno moechatus sit, cantet viginti quatuor psalmos. Si quis in ecclesia dormiens semen suum effuderit, surgat et cantet psalterium. Si sacerdos cum cupidine mulierem osculetur, poeniteat ejus viginti dies. Si sacerdos polluatur, cum mulierem tetigerit, jejunet quadraginta dies, nonnulli volunt triginta. Si sacerdos cogitationis voluntate pollutus sit, jejunet hebdomadam; si tactu manus, jejunet tres hebdomadas. Si quis crebro fornicationem commiserit, canon judicat ut decem hiemes jejunet; nonnulli volunt annum, et cum discretione tres.



CAPUT VI. De presbytero qui baptizare detrectat ob itineris sui necessitatem.
[Col. 0404B]

Quicunque sacerdos in propria sua provincia, vel in aliqua alia proficiscatur, et si in itinere ejus baptisma ab ipso exoretur, et ille neget, detineatur in itinere suo, et si infans ethnicus moriatur, ordine suo spolietur.



CAPUT VII. De non baptizato presbytero et de eo quem ipse baptizat.

Quicunque presbyter si norit quod non sit baptizatus, baptizetur, et omnes illi quos antea baptizaverat. Attamen papa Romanus constituit, si missae administrator vitiosus sit, vel paganus, quod servitium Spiritus sancti esset in dono baptismi, non tamen in hominis alicujus.



CAPUT VIII. De episcopo et presbytero qui ordinem suum perdit.
[Col. 0404C]

Si quis ordinem perdat, presbyter, vel episcopus, poenitentiam agat usque ad mortem, ut ejus anima vivat. Sacerdos si hominem occidat vel fornicetur, ordine suo spolietur; si aliquem vulneret, jejunet centum dies.



CAPUT IX. De iis quibus indutus esse debet sacerdos cum missam celebrat.

Cum sacerdos missam celebrat non portet caracallam cassiatam, sed cum Evangelium legit, imponat eam humero.



CAPUT X. De sacerdote, cum calicem effundit, et de cibo ante Eucharistiam.

Cum sacerdos calicem effuderit, postquam missam [Col. 0404D] celebraverit, jejunet triginta dies; si comedat antequam ad Eucharistiam abeat, et postquam Eucharistiam acceperit, jejunet septem dies.



CAPUT XI. De presbytero, si aliquid magni pretii auferat.

Si presbyter furtum magni pretii commiserit, jejunet quinque hiemes, vel prouti episcopus ipsi adnotaverit.



CAPUT XII. De diacono et monacho, si fornicentur.

Si diaconus fornicatus fuerit, jejunet tres hiemes, et monachus totidem; si infantem genuerit, jejunet magis, prouti episcopus vel jura adjudicaverint ipsi: homo non ordinatus, et qui non est monachus, si fornicatus fuerit, jejunet duodecim menses; si infantem [Col. 0405A] genuerit, jejunet tres hiemes; si eum occiderit, jejunet septem hiemes.



CAPUT XIII. De monachis et monialibus, si fornicentur.

Monachus vel femina consecrata si fornicati fuerint, jejunent septem hiemes, nonnulli volunt tres. Juveni non est danda uxor, si prius ordinem monachalem in animo habuerit.



CAPUT XIV. De laicis, si fornicentur.

Laicus uxorem habens, si alterius viri feminam foedet, vel virginem, jejunet unam hiemem; si infantem habeat, jejunet tres hiemes; si autem caelebs sit, jejunet septem hiemes, aliqui volunt decem. Si quis cum matre sua, vel sorore, vel filia coeat, jejunet [Col. 0405B] duodecim hiemes, et videat tamen sacerdos, in quo ordine ipse sit. Quilibet homo cum bestia rem habens, jejunet decem hiemes, vel septem; aliqui volunt tres hiemes, aliqui unam, aliqui centum dies; videat quid sit homo, quid sit bestia. In omnibus rebus sacerdoti convenit prudentia, uti antea diximus. Quicunque in os semen effuderit, jejunet septem hiemes. Quilibet homo qui cum verna sua fornicatus fuerit, jejunet unam hiemem; si ipsa infantem habuerit, redimat eum, et jejunet tamen unam hiemem.



CAPUT XV. De injustis operibus juniorum.

Si parvus puer a majori opprimatur in coitu, jejunet quinque noctes; si eum patiatur, jejunet viginti noctes; si furetur, vel animal per se mortuum [Col. 0405C] edat, et ipse hoc norit, jejunet septem dies. Si viginti annos habeat et tale quid fecerit, jejunet viginti dies. Si idem manu sua se polluat, jejunet viginti dies. Si hoc in virili aetate accidat, jejunet quadraginta dies; nonnulli volunt centum.



CAPUT XVI. De menstruae consuetudinis fornicatione, et de alia injusta fornicatione.

Quilibet vir, qui cum uxore sua in consuetudine ejus menstrua rem habuerit, jejunet quadraginta dies: et quilibet qui sanguinem suum, vel viri semen biberit, jejunet quinque hiemes. Quilibet homo in ecclesia fornicans judicetur quod episcopo justum videtur, et juxta hoc puniatur. Si quis cum bestia vel cum masculo coiverit, jejunet decem hiemes. Si [Col. 0405D] pueri inter se fornicationem committant, suspendantur. Bestia si a masculo sit polluta, occidatur, et detur canibus; si dubitetur, vivere permittatur.



CAPUT XVII. De ethnicorum fornicatione, et de eo qui nesciens esse bis baptizatus, et de eo qui ab illegitime fornicante presbytero baptizatus est, et de eo qui bis sua sponte baptizatus est.

De ethnicorum fornicatione, et de eo qui invitus bis fuerit baptizatus, et de eo qui baptizatus fuerit ab injuste fornicante presbytero, et de eo qui sua sponte bis baptizatus fuerit. Quilibet ethnicus deserat uxorem suam ethnicam in potestate sua, post baptisma ejus, sive ipse (baptisma) habeat sive non; ita etiam si uter eorum sit ethnicus, vel baptizatus. Ethnicus [Col. 0406A] a baptizato discedere debet, uti apostolus dicebat: Infidelis si discedit, discedat. Qui bis baptizatus fuerit, ita ut nesciret, non imponatur ei aliquod jejunium nisi juxta canonicum jus sit consecrandus, licet necessitatem suam celet. Si vir a presbytero adultero baptizatus sit, statim rebaptizetur. Quilibet qui sciens aliquem secunda vice baptizat, hoc est quasi Christum suspenderet, jejunet septem hiemes; duas dies jejunii per hebdomadam, et tres plenario jejunet.



CAPUT XVIII. De eo quod vir mulierem in baptismate suscipere debet et mulier virum.

Masculus feminam in baptismo suscipere debet, et femina masculum. Baptizatus [Lege baptizans] non comedat in domo cum baptizatis, nec eos osculetur, [Col. 0406B] eo magis quia hoc ei non licet apud ethnicos.



CAPUT XIX. De viri et mulieris promissis.

Si aliquis vir vel femina caelibatum servare voverit, et deinde vir in legitimo matrimonio copulatus sit, non negligatur hoc quod jejunet tres hiemes, quoniam stultum et impossibile votum violatum est. Si uxor viri cujusdam adulteretur, maritus eam potest deserere, et aliam ducere, si ea prima fuerit uxor; si autem secunda vel tertia fuerit, non potest aliam ducere; si uxor flagitia sua commitere velit intra quinque annos, alii viro nubere debet. Si mortuus maritus sit, uxor intra annum alium sumere potest. Quicunque maritus uxorem suam deseruerit, et se injusto matrimonio (alii) adjungat, jejunet septem [Col. 0406C] hiemes severum jejunium, vel quindecim leviora. Quicunque multa mala perpetraverit in homicidium, et occisionem hominis, et injustum concubitum cum bestiis, et cum mulieribus, eat ad monasterium, et semper jejunet usque ad finem vitae, si valde multa commiserit.



CAPUT XX. De eo quod virum non deceat uxorem suam nudam videre; et de eo quod cum ipsa rem habere nequeat.

Non decet virum uxorem suam nudam videre. Cum vir et mulier matrimonio juncti sunt, et vir cum ea coire nequeat, mulier eum deserere potest, et alii nubere, si hoc in viro manifestum sit. Parentes debent mulieres matrimonio jungendas viris tradere; excipe si ipsa omnino contradixerit, quod eum nolit, tunc illa, si ipse velit, hoc omittere potest, et ad [Col. 0406D] monasterium aditum eligere, si ipsa velit. Si femina cum viro habitare nolit, cui antea nupta erat, reddatur ei pecunia quam pro illa tradidit, et tertia etiam pars haereditatis ejus; et si ipse hoc nolit, perdat pecuniam, et femina abeat ad monasterium, vel alibi in castitate se contineat.



CAPUT XXI. De injusta fornicatione.

Si maritus cum uxore sua canino more coeat, jejunet quadraginta dies; si cum extis ejus coeat, jejunet decem hiemes. Quilibet homo Solis die vel nocte coiens, jejunet tres dies. Maritus non coeat cum uxore sua quadraginta dies ante Pascha, nec septem dies ante Pentecosten, nec quatuordecim dies ante Natale Domini.



CAPUT XXII. De diversis homicidiis.
[Col. 0407A]

Si quis alterum occidat in homicidio in ira et in secreto, jejunet tres annos, nonnulli volunt septem. Quicunque homicidio consentit, et illud deinde committat, jejunet quinque hiemes; nonnulli volunt septem, et quadraginta dies ecclesiam non ingrediatur. Quicunque servum suum occiderit, jejunet unum annum. Quicunque in genitalibus alteri imbecillitatem intulerit, vel ei vulnus inflixerit, compenset ei vulnus illud, et opus ejus operetur, usque dum vulnus sanetur, et praemium medico tradat, et jejunet duo vel tria jejunia; si nesciat quomodo solvat, jejunet duodecim menses. Quicunque aliquem occiderit, jejunet tres hiemes; si autem cognatis [Col. 0407B] ejus ipsum compensare voluerit, jejunet annum et dimidium. Si quis alterum vulneret, pro sanguinis effusione jejunet quadraginta dies.



CAPUT XXIII. De episcopi, et presbyteri, et monachi occisione.

Si quis episcopum vel presbyterum occiderit, hoc ad regis vel episcopi jus pertinet: quicunque presbyterum vel monachum occiderit, hoc sit juris episcopalis an arma deponat, et ad monasterium abeat, vel septem hiemes jejunet.



CAPUT XXIV. De variis homicidiis.

Si quis alterum in pugna publica occiderit, vel ex necessitate, cum domini sui mercem eriperet, jejunet quadraginta dies. Si quis alterum occiderit, nequaquam [Col. 0407C] in homicidio, duodecim menses jejunet. Si quis patrem suum, vel matrem, sororem, vel fratrem, filium, vel filiam occiderit, hoc est juris episcopalis, nonnulli volunt ut poenitentiam agat in terra peregrina decem hiemes. Homo qui odit fratrem suum homicida est, uti Joannes evangelista dicit.



CAPUT XXV. De fratribus, quomodo cognatam uxorem sumere possunt, et de variis rebus aliis.

Duo fratres duas sorores in uxores ducere possunt, et pater ac filius matrem ac filiam. Si servus et serva mutua voluntate se conjungat, et si deinceps aliquis eorum manumittatur, et nequeat servam redimere, quocunque modo liber sit, servae libertatem [Col. 0407D] lucrari debet. Quicunque homo liber servam in uxorem duxerit, non debet illam deinde relinquere, si mutuo consensu antea serva fuerat. Quicunque parturientem uxorem liberam fecerit, infans tamen est servus. Qui in legitimo matrimonio est, tres dies ante jejunium quadragesimale, non congregetur, ita etiam quadraginta dies totos usque ad nonum diem in Paschate. Quicunque maritum vel uxorem habuerit, licet illegitime, attamen quomodocunque potest cibos illi coemere debet, quoniam propheta ait: Domini est terra. Maritus et femina si in matrimonio conjuncti sunt, si alter velit Dei servus esse, et alter nolit, vel alteruter eorum sit infidelis, vel sit sanus, attamen cum consensu mutuo separentur si velint.



CAPUT XXVI. De viri lotione post coitum.
[Col. 0408A]

Si maritus cum propria sua uxore coeat, lavet se antequam ad ecclesiam abeat; si mulier maritum suum a se rejiciat, et dein nolit resipiscere, et cum eo in quinque annis pacem inire, maritus cum consensu episcopi, aliam uxorem ducere potest. Si maritus uxoris in captivitatem ducatur, exspectet eum sex annos, et ita vir uxori faciat, si ei captivitas accidat; si maritus aliam uxorem ducat, et captiva post quinque annos redeat, deserat posteriorem, et captivam sumat, quam antea eodem modo duxerat. Cum vir in adulterio conjunctus sit uxori suae familiae, post uxoris suae mortem, legitimo jure uxori illi conjungatur.



CAPUT XXVII. De adolescentibus et puellis, in qua aetate seipsos gubernare possunt.
[Col. 0408B]

Puella quatuordecim annorum corporis sui potestatem habere potest. Adolescens cum quindecim est annorum, in propria sua potestate sit; deinde se monachum potest facere, si velit, et non ante. Femina usque dum sit tredecim vel quatuordecim annorum, sit in parentum suorum potestate; post hanc aetatem dominus ejus illam capere potest, cum sua voluntate. Pater filium suum, si valde pauper sit, ad servitium tradere potest, usque dum septem anni praeterierint; absque filii voluntate tamen non tradat ipsum. Si inimicus vir aliquem uxore privet et ipse eam obtinere nequeat, aliam sibi sumat, quoniam [Col. 0408C] hoc melius est quam adulterii flagitium committere.



CAPUT XXVIII. De eo quod cognati coeant, et quandiu mulier gravida a viro abstinere debet.

In quinto gradu permittantur homines matrimonium inire, et in quarto, si hoc occurrerit, non separentur, in tertio gradu separentur. Abstineat mulier a marito suo septem menses antequam eam cognoscat, et post partum ejus quadraginta dies. Quicunque maritus cum uxore sua in illo tempore coeat, jejunet viginti vel quadraginta dies. Mulier in consuetudine sua menstrua ad ecclesiam non confugiat, nec ad eucharistiam accedat, nec monialis nec mulier laica; sicubi hoc fecerint jejunet viginti dies.



CAPUT XXIX. De uxore quae artem magicam exercet.
[Col. 0408D]

Si mulier artem magicam, et incantationem, et veneficium, et simile quid committat, jejunet duodecim menses, vel tria jejunia, vel quadraginta dies: sciat, quantum flagitium sit. Si illa cum venefico coeat jejunet septem hiemes. Mulier quae ecclesiam intrat antequam a sanguine suo se purgat, jejunet quadraginta dies. Mulier si semen viri cum cibo suo miscet, et hoc facit ut masculis eo charior sit, jejunet tres annos.



CAPUT XXX. De muliere si infantem suum recens natum arte magica occidit.

Si mulier abortum promoveat conceptu sui in utero [Col. 0409A] et in quadraginta diebus occidatur id quod semine conceptum est, antequam animatum sit, quasi pro homicidio jejunet tres annos, et qualibet hebdomada duos dies ad vesperam, et tres jejunium legale; si ipsa abortiat, annum, vel tria jejunia legalia.



CAPUT XXXI. De muliere quae infantem suum occidit, et de eucharistia ac esu sanguinis.

Si mater infantem suum occidat, jejunet quindecim hiemes absque cessatione, exceptis diebus Solis. Si pauper sit, jejunet septem annos; si ea cum aliis fornicetur, jejunet decem annos. Si mulier aliqua arte coitum suum adjuvat, uti ipsa novit, jejunet duos annos, quoniam ipsius est pollutio. Unum jejunium competit viduis et feminis. Majus competit uxori maritum [Col. 0409B] habenti, si adulterium committat. Uxor non deserat maritum suum, licet adulteretur. Uxor ad eucharistiam accedat antequam pariat, cum maxime ei necessarium sit. Mulier quae mariti sui sanguinem pro aliquo medicamento tradit, jejunet quadraginta dies.



CAPUT XXXII. De immolatione inimicorum, et de fascinatione ubi frumentum ardet.

Si quis praemium aliquod magnum saltem diabolis immo'et jejunet per annum; si aliquid magnum sacrificet, jejunet decem hiemes: quicunque inimicis assignatum cibum sacrificat, et deinde sacerdoti confiteatur, videat sacerdos cujus ordinis homo sit, vel cujus aetatis, quam peritus sit; et deinde ita judicet, prouti ipsi justissimum videbitur. Quicunque frumentum [Col. 0409C] urit [a 1Kb] in loco ubi mortuus est, in salutem vivorum, et masculi, jejunet quinque hiemes.



CAPUT XXXIII. De fascinatione mulieris, et de eo si illa fornicetur, et de voto ejus post mariti sui obitum.

Si mulier filiam suam super domum vel fornacem collocet, ideo ut febrim ejus curare velit, jejunet septem annos. Si ea in illegitimo adulterio sit, et maritus illius cum ipsa habitare nolit, abeat ea ad monasterium, si velit; si nolit, sumat quartam partem haereditatis. Si femina aliqua injustum adulterium committat, poena ejus sit in potestate mariti sui. Uxor quae pro uno marito est, si Deo promittat quod post mariti sui mortem alium nolit, et ipsa [Col. 0409D] alium sumat, tunc poeniteat ipsam, quod promissum suum non impleverit; emendare deinde velit circa undecimum annum, postquam in mariti sui potestatem pervenerit; hoc est utrum ipsa id impleat, vel utrum cum necessitate cum viro quocum est vivere debeat. Si quis absque consensu episcopi promittat, promissum sit in episcopi potestate, hoc est utrum illum mutet, vel non.



CAPUT XXXIV. De perjurio.

Si quis perjurium faciat in ecclesia vel in libro Christi, vel super sanctas reliquias, jejunet quatuor hiemes. Si quis perjurium faciat in manu episcopi, [Col. 0410A] vel sacerdotis, vel diaconi, vel ad sanctificatam Christi crucem, jejunet annum unum. Si quis ad juramentum ducatur, et nesciat aliud jus praeter hoc, et ille tamen cum aliis juret, et ita decipiatur, et deinde sciat quod falsum esset, jejunet tria legalia jejunia. Quicumque sua sponte pejeret, et norit deinde quod perjurus sit, jejunet tres vel duas hiemes. Si quis in laici manibus juret, nihil obstat an cum astutia, jejunet juxta jus canonicum, antequam ad eucharistiam abeat, antequam jejunium fixerit. Nonnulli volunt ut statim circa duodecim menses, vel circa septem menses adeat; nonnulli volunt ut cum jejunium suum fixerit.



CAPUT XXXV. De injustis operibus diei solis.
[Col. 0410B]

Graeci eum qui die Solis laborat prius verbis minantur; si deinde faciat, tunc aliquid operis ejus illi saltem adimitur; tertia vice suspenditur, vel jubent jejunare septem dies. Graeci volunt ut quolibet die Solis ad eucharistiam abeant tam laici quam sacerdotes; et qui tribus diebus dominicis non abit ad eucharistiam, excommunicatus est juxta jus canonicum. Ita Romanus abit ad eucharistiam, nisi quod excommunicet eum qui nequeunt. Diaconi non frangant panem consecratum cum Graecis, nec legant collectas, nec dicant: Dominus vobiscum. In uno eodemque altari quotidie duas missas celebrare debes. Qui non adest priori missae non debet ad osculum accedere ante eucharistiam. Qui ad eucharistiam accedere [Col. 0410C] non vult, non accedat deinde ad presbyterum pro pane, vel pro eucharistia, vel pro osculo. Non debet quis ad presbyterum eucharistiae gratiae accedere, qui consecrationem vel lectionem non potest juxta consuetudinem implere.



CAPUT XXXVI. De missae celebratione pro monacho et laico.

Pro mortuo monacho statim tertio die missa cantanda est, et juxta id quod abbas voluerit. Pro pio laico tertio die, vel circa septimum diem missa cantanda est; pro poenitenti homine circa triginta, vel circa septem dies missa celebranda est, si pro eo cognati et amici ipsius fidejubeant, et pro anima ejus saltem aliquid benefaciant altari. Apud Romanos [Col. 0410D] consuetudo est corpus consumpti hominis et mariti in ecclesia sepeliri, et chrismate corpus ejus ungere, et missam celebrare super eum, et cum cantu ad sepulcrum portare; cum in sepulcro collocatus sit, terram super eum jacere, tunc primo, et tertio, et nono, et trigesimo die pro illo missam cantare, et postea uti quisque voluerit.



CAPUT XXXVII. De mulieris perceptione sanctae eucharistiae.

Mulieres sub Brunonis regulis ad eucharistiam accedant, uti Basilius docebat. Apud Graecos uxores sacrificium immolare debebant, uti apud Romanos. Tria jejunia legalia sunt quotannis, unum pro omni [Col. 0411A] populo, nempe quadraginta dies ante Pascha; deinde cum decimum obolum annuum solvimus, et hoc quadraginta dies ante Natale Domini: tunc omnes pro exercitu orent, et orationes legant, et quadraginta dies post Pentecosten.



CAPUT XXXVIII. De vulpibus, et de avibus, et equis, ac feris bestiis quae comedendae sunt.

Pisces emi possunt, licet mortui occurrant, quoniam alius speciei sunt. Caro equina non est prohibita, licet multae familiae eam emere nolint; aves et aliae bestiae, quae in retibus sunt suffocatae, non sunt comedendae; neque quas accipiter momorderit, si mortuae inveniantur, non sunt edendae; quoniam ita exstat in Actibus apostolorum injunctum: Abstinete [Col. 0411B] vos a fornicatione, et a suffocato, sanguine et idololatria. Halices comedi possunt et boni sunt in febre, et dirrhaea, elixi in aqua, et fel eorum cum pipere misceri potest ad scabiem oris (sanandam).



CAPUT XXXIX. De apibus quae pungunt homines et de variis rebus.

Si apes hominem occiderint, ita occidantur antequam ad mel perveniant, et saltem ut non per noctem ibi habitent; et edatur mel quod fecerunt. Si porcellus ceciderit in aquam, et vivus extrahatur, spargatur super aquam illam aqua consecrata, et suffiatur cum thure, et vendatur aqua illa; si tunc mortuus sit, et tunc aqua vendi nequeat, effundatur. Si quis impuris manibus cujuscunque generis tangat, vel canem, vel catum, vel murem, vel purum aut [Col. 0411C] impurum aliquod animal, Theodorius dicebat quod nihil ei doleat, Si in parvam aliquam aquam mus, vel mustela inciderit, et ibi moriatur, aspergatur cum consecrata aqua, et vendatur (aqua). Quicunque impurum animal pro sua necessitate vendit, nihil ei doleat. Infirmis hominibus permissum est quovis tempore, et quando iis placuerit, cibum sumere. Si quis bis confirmetur, et hoc sciat, jejunet septem hiemes; si hoc nesciat, jejunet tres hiemes.



CAPUT XL. De violatis porcis, et de aliis impuris animalibus.
[Col. 0412A]

Si sus edat carnem mortuam, vel sanguinem humanum absorbeat, permittimus tamen ut non abjiciatur, licet comedi non debeat, usque dum purus sit. Si gallina hominis sanguinem bibat, post tres menses in usum converti potest, licet vetus de hoc non habeamus testimonium. Si quis aliquid cruentum edat, in dimidio elixo cibo, si sciat, jejunet septem dies; si hoc nesciat, jejunet tres dies, vel psalterium cantet. Qui proprium sanguinem in saliva nesciens devocet, non est hoc aliquod damnum. Qui aliquid edit ejus quod canis vel mus comedit, vel cui mustela adjacuit, et ipse hoc sciat, cantet centum et decem psalmos. Qui alteri aquam vendit in qua mus [Col. 0412B] vel mustela fuerint submersi, si sit rusticus, jejunet tres dies; si sit religiosus, cantet trecentos psalmos; si ante nesciverat, et postea sciat, cantet psalterium.



CAPUT XLI. De sancti Dyonisii et sancti Augustini dictis.

Dionysius Areopagita dicebat quod cantus apud Deum odiosus esset, si quis pro malis hominibus missam celebret; at Augustinus dicebat quod pro omnibus hominibus celebranda sit, sive id in commodum fiat hominibus mortuis, sive orantibus, et hostiam liberaliter immolantibus. Qui pro mortuo jejunat, hoc ei ipsi sit solatium, si mortuum non adjuverit. Deus solus scit quid mortuus commiserit.

Sanctus Sylvester dicebat: Acolythus non diffamet subdiaconum aliquem, nec exorcista diffamet aliquem [Col. 0412C] acolythum, nec ostiarius lectorem aliquem aliquo jure; et nolumus ut subdiaconus, vel acolythus, vel exorcista, vel ostiarius, vel lector, licet infantes habeant, ejiciantur, et legem conjugalem ac Christi recte annuntient: nisi excipe, si omnia non sint quam certissime pura, loquatur septem linguis; nec diaconus aliquis ejici potest, nisi triginta et sex (testium) numero, et presbyter, quadraginta et quatuor numero sint.



LIBRI PRIMI PARS ALTERA.
[Col. 0411]


CAPUT PRIMUM. Hic incipit primum caput (quomodo) aliquem deceat sibi praecavere juxta peccatorum rationem.

Decet sacerdotem considerare peccatorum emendationem juxta jus episcopale, et non respicere divites nec pauperes, ut eis praescribat, prouti liber ipsi praescribit; quoniam Salvator dicit, si sacerdos nolit peccatori emendationem peccatorum suorum praescribere, quod animam illam ab ipso deinde requiret.



CAPUT II. De eo qui in extremo (vitae) suae die ad poenitentiam peccatorum suorum se convertere velit, ut hoc illi non negetur.

Sanctus Isidorus dicit, quod opinio esset hominis veram confessionem et conversionem Deo acceptam [Col. 0412D] fore in extremo ejus die; quoniam Salvator dicit: Quocunque die homo ad piam vitam revertitur, vivet, et non morietur: ideo non est rejicienda vera resipiscentia, quocunque tempore fiat; quia sacerdos nullam habet necessitatem illis hominibus veram confessionem denegandi, quia Deus contemplatur cujuslibet hominis cogitationes interiores, et novit secreta cordium omnium hominum.



CAPUT III. De eo qui desiderat poenitentiam agere, et viaticum, hoc est Christi corpus, ex timore mortis; et de eo cui sermo ademptus est antequam confessarius venerit.

Furi necesse est ut sacerdos hujus conditionis hominem consoletur, et confessionem ejus audiat, et ei [Col. 0413A] saltem cucharistiam non deneget; et licet cum illa infirmitate adeo labefactatus sit uti loqui nequeat, uti ante poterat; tamen si testimonium habeat illorum qui cum ipso sunt hominum, quod confessionem fecerit et eucharistiam perceperit, tunc sacerdos ei remissionem det, et judicium ipsius faciat.



CAPUT IV. De eo qui peccatorum suorum confessionem meditatur.

Multi homines poenitentiam aggredi vellent, ast duditant deinde de peccatorum suorum multiplicitate, et desperant posse se portare id quod confessarius ipsis praescribit, et relinquunt eam; tunc desperatio haec gravius peccatum esse putatur quam peccata quae confiteri cogitabat, et quod jam negligit. Ast qui cum compunctione peccata sua confiteri [Col. 0413B] velit, suscipiatur a sacerdote, et assignet ei poenitentiam, quae ad id pertinet ut anima vulnerata, quae per peccata vincta et vulnerata est, pervenire possit ad verum medicamentum, hoc est remissionem Dei.



CAPUT V. De eo quod quis in multis rebus a desiderio vitae suae abstinere debeat, si peccatorum suorum emendationem facere velit.

Unum est ut justum hominem poeniteat omnium quae erga Deum delinquit, et alterum est ut omittat illa quae corpori suo charissima sunt, ex amore vitae aeternae; quoniam Paulus apostolus dicit: Omnia mihi licita sunt, sed non mihi expediunt omnia: hoc est desiderium mundi, quod nihil iis conducat qui [Col. 0413C] plenario illud committunt; omnibus etenim hominibus valde necessarium est, ut non omittant peccata sua confiteri, vel emendare, quia omnibus hominibus expedit peccata sua hic corrigere, quam in aeternis tenebris permanere.



CAPUT VI. De eo quod poenitentiam agenti non est licitum aliquam mercaturam exercere.

Sanctus Isidorus, qui librum hunc composuit, dicit de eo qui poenitentiam auspicatur pro capitalibus criminibus, et qui ad tempus terra expulsus est; et ait quod illi non sit permissum in loco mercatorio mercaturam aliquam exercere, nec occupari circa aliqua mundana negotia, antequam adimpleverit id quod confessarius ejus illi praescripsit.



CAPUT VII. De eo quod poenitens post poenitentiae suae contritionem, non debeat reverti ad eam.
[Col. 0413D]

Sacra Scriptura dicit quod indecorum sit poenitentem, postquam emendaverit uti confessarius ipsi praescripsit, se aliquo modo mundanis rebus adjungere, et nunquam cogitare de poenitentia, quam antea poenituit, quoniam sanctus Paulus dicit: Qui Deo vult servire non debet occupari in mundanis negotiis.



CAPUT VIII. De eo quod poenitens non observet id quod confessarius ipsi annotat.

Sanctus apostolus Petrus dicit quod qui post poenitentiam peccatorum ad mundi hujus vanitatem convertitur, [Col. 0414A] similis sit omnino cani qui vomit, et deinde devorat. Hae sunt vanitates hujus mundi; primo superbia, et nequitia, et invidia, et durities cordis, et furtum, et ebrietas, et ira, et adulterium, et sacrificium ethnicum, et avaritia, et praeda, et incantatio, et homicidia, et multae aliae his similes: certe homo qui haec committit, non est dignus aliqua communione cum honestis hominibus, et licet cum aliis ad ecclesiam abeat, non praesumat (tamen) Dei altare appropinquare, vel Christi corpus accipere, antequam ad poenitentiam se converterit; deinde faciat prout confessarius ipsi praescribit et ostendit.



CAPUT IX. De eo quod poenitenti per episcopi intercessionem remissio non detur.

[Col. 0414B] Episcopo et sacerdoti non convenit illis confessionem denegare qui eam desiderant, licet multifariam in peccatorum negotiis occupati sint; quoniam Dei misericordia tanta est, ut nullus homo eam assequi non possit; et propheta per Spiritum sanctum dixit: Cum peccator a peccatis suis ad poenitentiam convertatur, tunc sanus erit, et deinde dicit: Confitere injustitiam tuam, ut sis justificatus; et Psalmista dicit: Quod cum Domino sit innumerabilis misericordia, ita episcopus et sacerdos misericorditer peccatorem judicare debent, quoniam nemo vitiorum exspers est.



CAPUT X. Deo eo qui sacramentum desiderat in extremitate vitae, et de malo quod inde oritur.

[Col. 0414C] In sanctorum apostolorum doctrina dictum est: Si homo in extremo suo die desiderat corpus Christi accipere, non denegetur ei: si tamen in contritione antea fuerit, et licet hoc non plenario emendaverit: quoniam hoc est viaticum ejus, et omnium illorum qui ad regnum Dei perveniunt. Et si deinceps ad hanc vitam revertatur, ut hoc observet quod Deo et confessario suo promisit, portione sua bona utatur, et habitet cum morigeris hominibus.



CAPUT XI. De eo quod presbyter poenitentem non debeat suscipere absque venia episcopi, nisi cum episcopum adire nequit.

Sacerdotem quam maxime decet diligenter considerare necessitatem animae illius qui poenitentiam [Col. 0414D] agere quaerit, quomodo justissime eum praeparare possit ad Dei voluntatem, et ad animae illius commodum, ipsi etiam poenitentiam semper praescribat, juxta delicti rationem: et si delictum adeo capitale sit, ut ab episcopo praescribi debeat, illuc ducatur: quoniam sanctus Augustinus dicit in alio loco: quod si quis per capitalia crimina vinctus esset, ut ad jus episcopale ducatur, et si ad episcopum pervenire nequeat, ut presbyter in illis rebus episcopi vicario munere fungatur.



CAPUT XII. De poenitentibus, quibus temporibus remissio eis danda sit.

Hi mores trans mare apud Christianos observantur, nempe, quod quilibet episcopus sit in sede episcopali [Col. 0415A] die Mercurii, quem caput jejunii vocamus ante Quadragesimam; tunc quilibet eorum, qui capitalibus criminibus pollutus est, in provincia illa eo die ad ipsum accedere debet, et peccata sua ipsi confiteri, et ipse tum praescribit peccatorum suorum emendationem cuilibet, pro ratione delicti sui; et ita, cum ipsius venia domum redit. Ac deinde die Jovis ante Pascha ad eumdem locum omnes congregat, et episcopus super eos cantat, et remissionem dat (illis), et illi ita domum redeant cum episcopi benedictione. Hoc ita observandum est omnibus Christianis, et diligenter sacerdos considerare debet utrum cum aliqua compunctione, et cum aliqua perfectione poenitens emendaverit id quod ipsi praescriptum erat, et ita ei juxta illud remissionem det.



CAPUT XIII. De eo cui eucharistia prohibita est et sub hoc (interdicto) obit.
[Col. 0415B]

Si alicui eucharistia denegata sit, et ipse interea moriatur, de his rebus nihil aliud edicere possumus, nisi quod ad Dei judicium pertineat; quoniam in Dei potestate erat quod absque eucharistia obierit.



CAPUT XIV. De eo qui pro diversis peccatis suis ad poenitentiam convertere velit cum plena compunctione.
[Col. 0416A]

Quicunque per varia peccata vinctus est, et ea cum animo compuncto, et ex amore aeternae vitae, confessario suo confiteri, et prouti ipsi praescribit emendare velit; permittimus ut a Deo remissionem habeat.



CAPUT XV. De Jacobi sancti apostoli Epistola, in qua dicit quomodo pro aegroto homine orandum, et ipse oleo ungendus sit.

Hic notat sanctus Jacobus: quod si quis infirmatus sit, ut invitet ad se sacerdotem suum, et alios. Dei ministros, ut eum admoneant, et infirmus necessitatem suam ipsi indicet, et illum ungant in Dei nomine [Col. 0416B] sancto oleo, et per fidelium preces, ac per unctionem conservari potest, et Dominus ipsum erigit; et si plenus peccatorum est, illa ipsi remittentur. Hanc unctionem quilibet fidelis, si possit, acquirere sibi debet, et statuta quae ad eam pertinent, quoniam scriptum est quod quicunque hanc disciplinam habuerit, anima ejus aeque pura sit post obitum ac infantis qui statim post baptisma moritur.



LIBER SECUNDUS.
[Col. 0415]


CAPUT PRIMUM. De eo qui sponte hominem occidit.
[Col. 0415B]

[Col. 0415C] Laicus qui aliquem absque culpa occidit, jejunet septem annos: tres in pane et in aqua, et quatuor, prouti confessarius ipsi praescripserit, et post septem annorum poenitentiam, semper diligenter delictorum ipsum pigeat, qua ratione possit, si a Deo remissionem habere velit, quoniam ipsi incognitum est quam accepta Deo futura sit poenitentia ejus; si invitus hoc fecerit, jejunet quinque annos. Qui alium interficere voluerit, et voluntatem suam perficere nequit, jejunet tres annos; unum annum in pane et in aqua, et duos, prouti confessarius ejus ipsi praescripserit. Si laicus aliquem invitus occiderit, jejunet tres annos; unum annum in pane et in aqua, et duos prouti confessarius ejus ipsi praescripserit. Si sit subdiaconus, jejunet quinque annos; si sit diaconus, jejunet [Col. 0415D] septem annos; si sit presbyter, jejunet decem annos; si sit episcopus, jejunet duodecim annos. Si quis infantem suum occiderit invitus, jejunet quinque annos; tres in pane et aqua, et duos prouti confessarius ejus ipsi praescripserit. Si episcopus aliquis, vel presbyter hominem occidat, perdat ordinem suum.



CAPUT II. De muliere quae fornicata est et deinde ex timore infantem suum occidit.

Si mulier quaedam infantem infra se occidat potu, vel aliis variis rebus, vel deinde postquam genitus sit, occidat, jejunet decem annos; tres in pane et in aqua, et septem prouti confessarius misericorditer ei praescribere volit.



CAPUT III. De eo qui servum suum furti causa occidit, absque hundredi sui testimonio.
[Col. 0416B]

[Col. 0416C] Si quis (hominem) possessionem suam occidat, et si nullum testimonium habeat ejus quod commissum est, nisi quod et furore et incuria illum occiderit, jejunet duos annos.



CAPUT IV. Do eo quod mulier ex rancore occidat servam suam.

Si uxor aliqua ex aliquo levi furore servam suam suspendit, et ea per suspensionem moriatur, et sit innocens, jejunet domina septem annos. Si autem testes habeat quod nocens esset, jejunet tamen tres annos.



CAPUT V. De eo qui seipsum occidit ex incuria aliqua; et de eo qui pro peccatis suis est punitus.

Si quis seipsum occidit armis, vel aliis rebus diversis, [Col. 0416D] diaboli instinctu, non est permissum ut pro tali homine missa cantetur, vel cum aliqua psalmodia corpus terrae committatur. Idem jus faciendum est illi qui pro delictorum suorum tormento vitam suam amittit.



CAPUT VI. De eo qui indecenter fornicatur, hoc est cum bestiis, vel se cum juvenibus polluit, vel masculus cum masculo.

Vir qui se cum bestia polluit, vel masculus cum masculo in rebus indiscretis, si habeat viginti annos, ut intelligere possit quod rem turpem et indecoram commiserit, resipiscat, confiteatur, et jejunet quindecim annos; et si maritus uxorem suam habeat, et tale quid perpetret, resipiscat, et jejunet quandiu vivit, et non praesumat Domini corpus accipere ante [Col. 0417A] finem dierum suorum. Juvenes et imprudentes omnino suspendendi sunt, qui tale quid commiserint.



CAPUT VII. De eo qui adulteratur vel adulterium commiserat.

Qui adulterium committit, jejunet septem annos, tres dies per hebdomadam, in pane et aqua, et si mulier praeter verum suum dominum alium virum habeat, eodem sit digna.



CAPUT VIII. De marito qui conjugem suam deserit, et de uxore quae maritum suum deserit et alium eligit.

Vir qui veram conjugem suam deserit, et aliam uxorem ducit, est adulter; non tradat presbyter ei eucharistiam, nec ullum eorum jurium quae Christianos decet; et si obire illum contingat, non sepeliatur [Col. 0417B] cum Christianis. Et si uxor verum suum maritum deserat, et alium eligat, sit eodem jure digna, uti supra dictum est; et cognati, qui ad hoc dispositi erunt, perdant idem jus, nisi prius ad poenitentiam se convertere velint, prouti confessarius eorum ipsis praescripserit.



CAPUT IX. De marito qui uxorem et pellicem habet.

Viro qui legitimam uxorem et pellicem etiam habet, non tradat ei presbyter aliquis eucharistiam, nec aliquod illorum jurium quae Christianis fiunt, nisi ad poenitentiam se convertat. Et si pellicem, et non legitimam uxorem habeat, illud quod ipsi videtur faciendum est, sciat tamen quod uni earum alligatus sit, sive sit pellex, sive conjux.



CAPUT X. De eo qui legitimam uxorem habet et adhaeret extraneis mulieribus.
[Col. 0417C]

Si vir aliquis cum alterius legitima uxore coit, vel uxor cum alterius vero consorte, jejunet septem annos; tres in pane et in aqua, et quatuor prouti confessarius ejus ipsum docuerit.



CAPUT XI. De viro qui duas sorores in matrimonium ducit, vel de uxore fratrem unum post alium sumente.

Si uxor aliqua duos fratres unum post alium in consortium sibi sumat, judicio obnoxii sint, et sint in poenitentia quandiu vixerint, prouti confessarius eorum ipsis praescripserit, et post obitum illorum, sacerdos iis faciat jus illud quomodo Christianis faciendum [Col. 0417D] est, si promittant quod, si diutius vixerint, se emendaturos esse. Si quis in aliquo nefando delicto permanserit usque ad finem suum, non possumus ei aliquam poenitentiam praescribere, nisi quod ad jus Dei spectet.



CAPUT XII. De eo, si aliqua uxor desponsata sit, quod non permissum sit alteri unquam viro rebus suis eam spoliare.

Si uxor aliqua desponsata sit, non est permissum, ut aliquis alius homo eam spoliet; si quis hoc fecerit, sit excommunicatus.



CAPUT XIII. De viro qui uxorem vel puellam assumit cum injustis rebus.

Si quis per fraudem uxorem, vel puellam servam [Col. 0418A] invitam ad injustum concubitum coegerit, sit excommunicatus.



CAPUT XIV. De viro qui ob injustum concubitum servam procuratricem a domino suo allicit.

Si quis per versutias alterius hominis pedisequam ab eo propter fornicationem alliciat, et cum ea invita coeat, si sit vir ordinatus perdat ordinem suum; si laicus sit, excommunicatus.



CAPUT XV. De eo si puella viro desponsata sit, et alius vir illam spoliet invitam.

Si puella aliqua desponsata sit, et interea vastetur, vel aliquibus casibus pellatur, sit ejus cui desponsata erat; et si deinde accidat ut proximi fiant, cum [Col. 0418B] venia conjungatur, quoniam ipsa invita ab eo fuerat (separata).



CAPUT XVI. De eo, si puella consecrata ad fornicationem alliciatur. De non consecrata puella quae ad injustum concubitum allicitur.

Si uxor aliqua ordinetur communi ordine, et ea deinde despiciat sponsum cui antea desponsata erat, hoc est Christus, et ad mundanas vanitates revertatur, et familiam suscipiat, et cogitet possessionibus suis et mundi substantiis iram Dei quam excitavit placare; ast non potest aliquid eorum facere quae corpore pio digna sunt, nec ullus presbyter ab ea confessionem postulare potest, antequam peccatum suum deseruerit, et ad Christum reversa sit, ac [Col. 0418C] deinde vivat vitam prouti confessarius ipsius illi praescripserit.

Si puella quaedam in societate cum ordinatis habitet, et ad eumdem ordinem tendat, et interea per diaboli tentationem ad fornicationem instigetur, non sit apud Deum innocens, licet non sit ordinata, quoniam antea cogitabat Dei sponsa fieri; tunc ipsi quam maxime necessarium est ut peccata sua confiteatur et emendet, prouti confessarius ejus illam docuerit.



CAPUT XVII. De viro cognatam in uxorem ducente.

Si quis proximam cognatam, vel patris aut fratris viduam, vel matrem suam uterinam in uxorem duxerit, sit excommunicatus ab omnibus Christianis; et si ad poenitentiam se convertat, prouti necesse habet, [Col. 0418D] compenset semper, et poeniteat quandiu est, juxta jus episcopale.



CAPUT XVIII. De eo quod sanctus Gregorius de injusto concubitu dicit.

Si quis monialem, quae Dei sponsa vocatur, sibi in uxorem ducit, sit ea excommunicata ab omnium fidelium communione. Sacri libri dicunt quod eodem modo obnoxius sit apud Christum, ac regis minister qui cum regis consorte coiret. Et si hoc alicubi accidat, uti non lit, ut aliquis per diaboli tentationem in id inciderit, separentur illi, et uterque eorum semper poenitentiam agat, et precetur quandiu in vivis est semper, juxta jus episcopale.



CAPUT XIX. De viro crebros coitus committente.
[Col. 0419A]

Non est permissum aliquibus Christianis, ut plus quam bis matrimonium contrabant; quoniam sanctus Paulus hoc prohibet in doctrina sua, et docet omnes homines, quomodo circa hoc se gerere debeant; hoc est si prima uxor mariti cujusdam mortua sit, quod cum venia aliam uxorem sumere possit; et si post eam supersit, habitet semper postea absque uxore.



CAPUT XX. Prior et posterior sententia eadem est, licet ita divisa appareat.

Ita etiam mulier, si primum maritum suum mortuum sepeliverit, cum venia sumat alium, si hoc eligere velit; et si illa tunc supersit, maneat semper [Col. 0419B] in posterum in ordine viduae, quandiu vivit. Et si aliquis vir vel femina hoc violaverit, non diffidant Dei misericordiae, sed convertantur, et emendent, prouti confessarius eorum illis praescripserit et ostenderit.



CAPUT XXI. De eo quomodo conjuges se gerere debeant coram Deo.

Sacri libri annotant quid singulis fidelibus faciendum sit, cum legitimam suam conjugem prius domum duxerit; hoc est, juxta libri praescriptum, ut tres dies et noctes primas castitatem suam servent, et tunc tertio die missa eorum fiat, et absque eucharistia, sumatur, ac deinde conjugium suum teneant coram Deo, et coram mundo, ut ipsis necesse est. [Col. 0419C] Et omnes familias decet castitatem suam servare quadraginta dies et noctes ante Pascha, et totam hebdomadam paschalem. Et deinde, noctes diei Solis, et diei Mercurii, et diei Veneris; quaelibet etiam uxor puritatem suam servet tres menses ante partum, et post partum, sexaginta dies et noctes, sive sit masculus infans, sive femina.



CAPUT XXII. De eo qui rem seducentem committit.

Si aliquis voveat, vel offerat ad torrens aliquod, vel ad lapidem, vel ad arborem, vel ad alias aliquas creaturas, praeter ad ecclesiam Dei, in Dei nomine, jejunet tres annos in pane et in aqua. Et licet praesumat in aliquo (hujusmodi) loco edere vel bibere, et nullam hostiam offerre, nihilominus tamen jejunet [Col. 0419D] unum annum in pane et in aqua.



CAPUT XXIII. Et de eo cui permissum non est vanam divinationem exercere.

Certe non est permissum Christianis vanas divinationes committere, uti ethnici faciunt; hoc est quod credant in solem, et lunam, et in cursum stellarum, et constituant divinationes temporum res suas ordiendi. Non fiat congregatio cum aliqua incantatione, nisi cum Pater noster et cum Credo, vel cum aliquibus precibus quae ad Deum pertinent. Si quis hanc rem vanam committat, resipiscat et confiteatur, et jejunet quadraginta dies; et si deinde se vanitati illi rursus adjunxerit, jejunet tres quadragesimas.



CAPUT XXIV. De perjurio, quomodo emendari debeat.
[Col. 0420A]

Si laicus aliquis pejeret, et sciat quod perjurus sit, jejunet quatuor annos; si sit communis conditionis homo, jejunet quinquennium: subdiaconus sex annos, diaconus septem, presbyter decem, episcopus duodecim. Et si quis coactus sit pejerare, vel si nesciat, jejunet tres annos, unum in pane et aqua, et duos prouti confessarius ejus ipsi praescripserit, et si non sit ordinatus libertati restituat aliquem ex amore Dei. Et si quis ex timore alicujus vel amore, vel pro usura aliqua pejeret, distribuat possessionem suam pauperibus, et abeat ad monasterium, et emendet, prouti confesarius ejus ipsi adnotaverit, et poenitentiam agat semper quandiu in vivis est.



CAPUT XXV. De furto.
[Col. 0420B]

Si aliquis rem pretiosam furetur, si sit laicus, jejunet quinque annos, subdiaconus sex, diaconus septem, presbyter decem, episcopus duodecim. Et si quis rem mediocrem auferat, reddat furtum ei qui illud possidebat, et jejunet annum in pane et in aqua; et si non habeat unde furtum reddat, jejunet tres annos in pane et in aqua.



CAPUT XXVI. De falso testimonio.

Si quis in falso testimonio (inventus) fuerit, non est ei permissum eucharistiam accipere antequam confiteatur, et emendet prouti confessarius ejus ipsi [Col. 0420C] praescripserit.



CAPUT XXVII. De discordia cum proximo suo.

Certe nulli Christiano licitum est in ecclesia Dei munus Deo offerre, quandiu invidiam, vel furorem, vel aliquam discordiam habeat in corde suo erga proximum suum; quoniam munus ejus non est acceptum Deo, antequam seipsum reconciliet, et emendet apud proximum suum. Quoniam Salvator in Evangelio suo dicit: Si munus offeras ad altare Dei, et ibi recorderis quod frater tuus, hoc est: quilibet Christianus inimicitiam foveat tecum, desere ibi munus tuum, et abi ad fratrem tuum, et reconcilieris cum eo, et deinde veni ad altare et offer Deo acceptum munus.



CAPUT XXVIII. De furore.
[Col. 0420D]

Si quis adeo furiosus et duro corde sit, ut ad nullum jus mundi et pacem redire nolit, cum eo qui erga ipsum deliquit, sit excommunicatus.



CAPUT XXIX. De eo qui juramentum praestat quod in gratiam cum proximo suo redire nolit.

Quicunque pro aliqua discordia inimicus fiat proximi sui, et adeo rigidus sit, ut juramentum praestet se in gratiam aliquam cum eo qui erga ipsum deliquit non esse rediturum, sit excommunicatus. Si autem reverti velit, et in gratiam redire, jejunet unum annum propter juramentum, et tres quadragesimas cum pane et aqua; et illo anno praeterea jejunet, prouti confessarius ejus illi praescripserit.



CAPUT XXX. De eo cui permissum non est ut aliquis pecuniam suam ad injustum tributum tradat.
[Col. 0421A]

Cuilibet fideli prohibitum est, pecuniam, vel possessionem suam, ad aliquod injustum tributum mutuo dare, hoc est, ut non offerat plus reddere quam antea mutuo acceperat; sed ex amore, et propter [Col. 0422A] necessitatem quisque mutuo det aliis pecuniam suam, et possessionem, prouti velit ut ipsi fiat. Si quis hoc ex avaritia quadam faciat, sacri libri ei praescribunt triennale jejunium; unum annum cum pane et aqua, et duos prouti confessarius ipsi praescripserit.



LIBER TERTIUS.
[Col. 0421]


CAPUT PRIMUM. Hic incipit primum caput de ordinatorum hominum matrimonio.
[Col. 0421A]

Si presbyter vel diaconus uxorem ducat, perdat ordinem suum, et si postquam ordinati sunt fornicationem [Col. 0421B] committant, praeter haec jejunent etiam septem annos juxta jus episcopale.



CAPUT II. De iis qui sacerdotalem ordinem rite servare desiderant.

Si presbyter accusatus sit capitalium criminum, antequam ordinatus esset, et ea prius confessus sit, et correxerit, prouti confessarius ejus ipsi praescripserit; si deinde, postquam ordinatus sit, eadem vitia committat, non debet servitium aliquod ad altare Dei facere, sed maneat alias cum communis conditionis hominibus; et si reverti velit, emendet, prouti episcopus ipsi praescripserit.



CAPUT III. Deinde, de presbyteris.

[Col. 0421C] Si presbyter vel diaconus hominem occidat vel pejeret, perdat ordinem suum, et si ad poenitentiam se convertere velint, emendent juxta jus episcopale.



CAPUT IV. Deinde, de ministris Dei.

Sacerdotes Dei, et diaconi, et alii Dei ministri, qui in Dei templo Deo servire debent, et sanctuarium ac sacros libros manu tractare, semper castitatem suam servent. Ast si aliquis hujus generis homo in fornicationem inciderit, confiteatur confessario suo et emendet prouti ipsi praescripserit; quia Salvator dicit: Estote sancti, quia ego Dominus Deus et Dominus vester sum sanctus.



CAPUT V. De eo quomodo sacerdos et diaconus se gerere debeant.
[Col. 0421D]

Sacerdotes, et diaconi, et Dei ministri, qui ipsi nolunt nec possunt coram Deo castitatem servare, quae ipsis injuncta est, detrudantur a ministerio suo, quod homines puri in domo Dei Deo praestant; et si deinceps reverti et confiteri velint, emendent, prouti confessarius eorum ipsis praescripserit.



CAPUT VI. De episcopis et de aliis Dei ministris.

Certe omnibus prohibitum est in sacris libris singulis episcopo, et abbati, et presbytero, ut nullius uxoris proximam secum habeant; ita etiam cuilibet ministro Dei, qui in castitate Deo servire debet, prohibitum est ut neque cognatam suam, neque aliam uxorem propter alicujus rei negotium intus [Col. 0422A] secum habeant, ne forte per diaboli tentationem cum illis peccent.



CAPUT VII. De hominibus ordinatis qui possessionem suam mercede aliis exponunt.

[Col. 0422B] Si episcopus, vel abbas, vel presbyter, vel similis Dei minister, pecuniam suam ad injustum tributum mutuo dederit, et non recordetur ejus quod Salvator per Davidem psalmistam dicit: Tunc divitiis ejus uti debetis, qui pecuniam suam ad nullum injustum tributum tradit. Si quis contra hoc fecerit, non est dignus ut eucharistiam accipiat, antequam hoc emendaverit, prouti hic supra dictum est, hoc est per triennale jejunium.



CAPUT VIII. De ordinatorum procurationibus.

Nulli presbytero permissum est, nec diacono, ut sint praefecti, vel procuratores, vel circa negotia quaedam mundana occupati, nisi circa ea ad quae intitulati sint.



CAPUT IX. De eo quod ordinatus complacitum sumat cum muliere.
[Col. 0422C]

Verum Dei ministrum, qui circa Dei servitia occupatus est, non decet de loco in locum, de domo in domum proficisci, proximi uxorem desiderans, absque doctoris sui venia. Ast si quis hanc consuetudinem habeat, resipiscat, et emendet, prouti confessarius ejus ipsi praescripserit.



CAPUT X. Deinde, de eodem.

Monachum qui seipsum Deo vovit, et sanctas regulas suscipit, non decet aliquem mundanum honorem desiderare, vel illud quod Deo vovit violare; si hoc fecerit, resipiscat, et emendet, prouti episcopus [Col. 0422D] ei praescribit.



CAPUT XI. De monachi et monachae delictis.

Si monachus et monialis, qui Deo seipsos consecraverunt, et votum suum Deo voverunt, per diaboli tentationem hoc violent, separentur ab omnibus ordinatis hominibus; et si ad Deum reverti velint, prius cum lacrymis confiteantur, et emendent, quandiu in vivis sunt, pronti episcopus provinciae iis praescripserit.



CAPUT XII. De mulieris ministerio ad altare, quod ad eam non pertinet.

Saepe legimus in sacris libris, non esse justum quod aliqua laica uxor impura Dei mysteria in altari [Col. 0423A] Christi tractet, nec sacros libros, nec sanctuarium, quod consecrati homines manu versari debent, quoniam sanctus Paulus hoc admodum prohibuit.



CAPUT XIII. De eo quod quilibet sacerdos statuta sua nosse debeat.

Quemlibet sacerdotem decet nosse doctrinam quae ad sanctum ejus ordinem pertinet, et eam populum docere, et praeparare illum ad Dei judicium, et ad animae suae commodum.



CAPUT XIV. De eo quod sanctus Augustinus Romam miserit ad sanctum Gregorium, et sanctus Gregorius ei responsum miserit.

Simul ac sanctus Augustinus in Anglorum natione baptisma introduxisset, et Dei servos ubique constituisset, [Col. 0423B] et ordinavisset, mittebat epistolam Romam ad sanctum Gregorium, qui papa ibi erat, et rogabat eum ut per epistolam ipsi mitteret quid faciendum sit circa nocturnam pollutionem quae saepe hominibus in somno accidit; utrum crastino die ad eucharistiam abire, vel eucharistiam consecrare possit, si presbyter esset. Ille etiam ei prudens responsum misit, et dixit ut quilibet minister Dei sedulo inquirat de quibus rebus nocturna pollutio oriatur, quoniam ex tribus causis suboritur animo dormienti: interdum ex naturali infirmitate et imbecillitate, interdum ex superfluitate cibi et potus, interdum etiam cum quis die cogitat et meditatur inania et prohibita, quae cum vigilans die cogitat, haec dormienti noctu obveniunt. Itaque, cum quis in [Col. 0423C] somno pollutus sit ex carnali imbecillitate, non fuit hoc in ejus potestate; oret sedulo ad Deum, et a Deo remissionem petat. Et si hoc ex superfluitate cibi vel potus oriatur, sit obnoxius; attamen non est ei eucharistia deneganda, nec missae celebratio, si presbyter sit, si maxime necessarium sit, et alius non adsit sacerdos, qui hoc ministerium peragat; si autem alius adsit qui hoc ministerium praestare queat, melius ei est, si eo die hoc omittat, et diligenter [Col. 0424A] psalmodia et eleemosynis remissionem petat. Si autem tertio modo accidat, quod homo die videat, vel cogitet, vel meditetur rem prohibitam, et noxius amor accidat, et cupido ardens, et tunc per hoc, ac per diaboli simulationem polluatur in somno, non est ei permissum eucharistiam sumere crastino die, postquam hoc ei acciderit; sed opus habet illud confiteri et emendare, prouti confessarius ejus ipsi praescripserit.



CAPUT XV. De eo quod sacerdoti nihil prosit quod justus sit, si injustos ab injustitia sua deducere nolit.

Hic dicitur, uti sanctus Paulus docet, quemlibet presbyterum, qui ad populum Dei docendum constitutus est, ut nullius eorum parcat ex alicujus hominis [Col. 0424B] timore, nec pro pecunia aliqua, ita ut non praedicet omnibus hominibus quid illis faciendum et quid omittendum sit, si ipse velit esse salvus in die judicii coram Deo ipso.



CAPUT XVI. De conversatione presbyterorum.

Quilibet presbyter sit, uti vocatus est. Sacerdos est vox Graeca, et Latine significat sacrum dans; ipse sacrum dare debet populo, cui doctor et pastor constitutus est, hoc est, ut sanctos mores et exempla illis ostendat; admoneat illos, ne de iis dicatur verbum terribile quod Salvator dicebat de pastoribus populi Israelis, inquiens: Vae vobis pastoribus, qui gregis lacte utimini, et eorum lana vos vestitis, et cum pingues essent, eos dissecatis, et cum infirmi [Col. 0424C] essent, eos non corroboratis, neque aegros medemini, et cum fracti essent, eos non restituitis, et cum dispersi essent, eos non colligitis, et dispersos non quaeritis. Nunc omnis grex meus seditiosus est, quoniam non habent pastorem aliquem, et cibus facti sunt omnibus bestiis feris. Omne hoc dicitur de episcopis et de presbyteris, qui Dei populum in die judicii ad judicium ducere debent, quemlibet ad portionem quae ei antea in vita assignata erat.



LIBER QUARTUS. Sciendum est quomodo hic quartus liber non sit divisus in capita, cum priores libri sunt in capita divisi; hoc est, quoniam hic quartus liber desumptus est ex tribus: si quis cito aliquid in tribus (libris) invenire nequit, hoc in quarto invenitur tam de majoribus quam minoribus rebus, manifestius et quantocius.
[Col. 0423]

[Col. 0423D] Si episcopus aliquis hominem occidat, perdat ordinem suum, et jejunet duodecim annos; septem in pane et aqua, et quinque (annis) tres dies per hebdomadam, et reliquis utatur cibo suo.

Si presbyter, vel monachus hominem occidat, perdat ordinem suum, et jejunet decem annos; quinque cum pane et aqua, et reliquos quinque tribus diebus per hebdomadam, et reliquo cibo suo utatur.

Si diaconus hominem occidat, perdat ordinem suum et jejunet septem annos, quatuor cum pane et aqua, et tres (annos) jejunet tribus diebus per hebdomadam, et reliquis cibo suo utatur.

[Col. 0424D] Si clericus hominem occidat, jejunet sex annos, tres cum pane et aqua, et tres jejunet tribus diebus per septimanam, et reliquis cibo suo utatur.

Si laicus aliquem occidat, jejunet quinque annos, tres in pane et aqua, et duos jejunet tribus diebus per septimanam, et reliquis cibo suo utatur.

Si quis ordinatum hominem occidat, vel cognatum ejus, deserat patriam, et possessionem suam, et abeat Romam ad papam, et faciat postea prouti papa ei praescripserit.

Si episcopus aliquam fornicationem committat; vel adulteretur, jejunet duodecim annos; presbyter et monachus decem annos, et diaconus septem et [Col. 0425A] clericus sex annos, et laicus quinque annos, uti hic supra de homicidio scriptum est.

Si aliquis ordinatus episcopus vel presbyter, vel monachus, vel diaconus consortem suam habuerit, antequam ordinatus esset, et eam ex amore Dei deserat, et ordinem suscipiat, et deinde per fornicationem invicem conjungantur, quilibet jejunet juxta ordinem suum, uti supra de homicidio scriptum est.

Si quis cum moniali fornicetur, quae Deo ipsi in sponsum desponsata est, si sit episcopus, jejunet duodecim annos, septem cum pane et aqua, et quinque (annis) tres dies per hebdomadam in pane et aqua, et reliquos utatur cibo suo, excepta carne sola; et quilibet juxta ordinem suum jejunet, similiter uti hic supra de homicidio dictum est. Et [Col. 0425B] monialis jejunet decem annos, omnino uti supra de presbyteris scriptum est.

Si quis cum moniali fornicari vellet, et ea consentire nollet, jejunet unum annum pro illa injusta voluntate in pane et aqua.

Si quis cum alterius legitima uxore fornicari vellet, et ipsa consentire nollet, jejunet pro injusta sua voluntate tres quadragesimas; primam ad mediam aestatem, secundam ad aequinoctium autumnale, et tertiam ad Natale Domini.

Si quis cum femina fornicari velit, et ea consentire nolit, jejunet quadraginta dies et quadraginta noctes in pane et aqua.

Si quis alterum filia sua spoliet, compenset apud amicos, et jejunet quilibet eorum annum unum in [Col. 0425C] pane et aqua, et reliquos dies cibo suo utantur, excepta carne; et sumat eam deinde in uxorem, si amici velint.

Si aliquem diabolus adeo obsederit, ut cum mutis bestiis coeat, confiteatur confessario suo, et jejunet quindecim annos, septem in pane et aqua, et septem quolibet anno, jejunet tres quadragesimas in pane et aqua, unam quadragesimam ante Pascha, et secundam post Pentecostem, et tertiam ante Natale Domini, et semper jejunet diebus Mercurii et Veneris, quandiu vixerit.

Si quis consuetudinem habeat seipsum sua sponte polluere, jejunet triennium; quolibet horum annorum tres quadragesimas in pane, et aqua, et reliquos dies omittat quotidie carnem, exceptis dominicis diebus [Col. 0425D] Solis.

Si quis alterum incantationibus perdat, jejunet septem annos, quatuor in pane et aqua, et tres tribus diebus per hebdomadam in pane et aqua.

Si quis fuste percutiat aliquem, jejunet tres annos in pane, et aqua, et duos jejunet tribus diebus per hebdomadam in pane et aqua, et si homo ex fustibus moriatur, jejunet septem annos, omnino ut hic supra scriptum est.

Si quis incantationibus utatur ad alicujus amorem sibi conciliandum, et ei in cibo, vel in potu, vel in alicujus generis incantationibus tradat, ut amor illius exinde augeatur, si hoc laicus faciat, jejunet dimidium anni diebus Mercurii et Veneris in pane et [Col. 0426A] in aqua, et aliis diebus utatur cibo suo excepta carne sola. Si sit clericus jejunet unum annum, duobus diebus per hebdomadam in pane et in aqua et reliquis diebus a carne abstineat. Si sit presbyter, jejunet quinque annos; unum in pane et aqua, et quatuor quolibet die Veneris in pane et aqua, et quolibet alio die a carne abstineat.

Si quis sortilegium vel divinationem adhibeat, vel vigilias suas ad aliquod torrens, vel ad aliam aliquam creaturam praeterquam ad Dei ecclesiam faciat, jejunet tres annos, unum in pane et aqua, et duobus diebus Mercurii et Veneris in pane et aqua; et reliquis diebus utatur cibo suo, excepta carne sola.

Uxor eodem modo obnoxia sit, si cum aliquibus incantationibus procreat infantem, vel (eum) ad [Col. 0426B] compita et per terram trahit; omne hoc magnus est paganismus.

Si uxor quaedam potu suo infantem in seipsa sua sponte perdat, vel aliquibus rebus eum corrumpat, jejunet septem annos; tres in pane et aqua, et reliquos utatur cibo suo, excepta carne sola.

Si quis laicus alium vulneret, compenset ei vulnus et solvat pro medicamentis, et jejunet unam quadragesimam ante Natale Domini in pane et aqua.

Si quis clericum vulneret, jejunet duas quadragesimas: unam ante mediam aestatem, et aliam ante Natale Domini, secundo semper die in pane et aqua.

Si quis ecclesiam Dei infringat furti causa, reddat furtum, et jejunet septem annos, prouti hic supra scriptum est de homicidio.

[Col. 0426C] Si quis furetur cibum vel pannum, et fames ac nuditas ipsum ad hoc coegerit, jejunet tres hebdomadas in pane et aqua; si autem furtum reddere possit, non cogatur ad jejunium, sed ex amore Dei ipsi remissio detur.

Si quis Christianus infantem suum, vel proximi sui pro aliquo pretio vendiderit, non habeat consortium aliquod cum Christianis antequam eum e servitute redemerit; si autem ipsum obtinere nequeat, tradat tantum pecuniae quantum prius per ipsum acceperat, et redimat eum e servitute ac liberet illum, et jejunet septem septimanas in pane et aqua; et si facultates non habeat ut eum redimere possit, jejunet octo et viginti hebdomadas in pane et aqua.

Si quis sanguinem vel carnem mortuam edat, et [Col. 0426D] hoc ex necessitate non faciat, jejunet duodecim hebdomadas, secundo semper die in pane et aqua.

Si quis sagitta feram tetigerit, et ea tamen aufugerit, et post tertium diem mortua inveniatur, et canis, vel lupus, vel vulpes, vel ursus, vel alius generis fera eam aggressa sit, non tangat illam aliquis Christianus.

Si lupus alicujus generis pecus dilaceret, et illud exinde moriatur, non tangat illud ullus Christianus; si quis autem hoc fecerit, jejunet quatuor hebdomadas in pane, et aqua: si vixerit et deinde occidatur, utantur eo cum venia.

Si fera quaedam in rete sit suffocata, non est ulli permissum ea uti; si quis illa utatur, jejunet quatuor hebdomadas, secundo semper die in pane et in aqua.

[Col. 0427A] Si quis piscem mortuum in piscina inveniat, et eum edat, jejunet quatuor hebdomadas diebus Mercurii et Veneris in pane et aqua, et reliquis diebus a carne abstineat; et si quis in flumine mortuum piscem inveniat, edatur.

Si quis ordinatus ad venationem abeat, si sit clericus, abstineat duodecim menses a carne; diaconus duos annos, presbyter tres, et episcopus septem.

Si episcopus aliquis, vel ordinatus homo saepe consulto inebrietur, vel ab hoc abstineat, vel ordinem suum perdat: si monachus ex nimia ebrietate vomat, jejunet triginta dies.

Si presbyter vel diaconus ex ebrietate vomat, jejunet quadraginta dies; si laicus, cum permissu ex ebrietate vomat, jejunet quadraginta dies; si per [Col. 0427B] fraudem alium inebrietur, jejunet quadraginta dies.

Si mus in aquam ceciderit, extrahatur; et spargatur cum aqua consecrata, et si vivus sit vendatur aqua; si autem in ea mortuus sit, effundatur et vas lavetur.

Deinde dictum est in alio loco, si (ibi) multum cibi sit collectum, spargatur aqua consecrata, et vendatur (cibus) si necesse sit, et quis eo admodum indigeat.

In quinta generatione fideles se conjungere possunt; et in quarta si inveniantur, non separentur; in tertia generatione separentur.

Mulier in consuetudine sua menstrua ecclesiam non adeat, nec eucharistiam accipiat, nec monialis, nec mulier laica; et si hoc fecerit, jejunet viginti dies.

Si quis aliquid vendat quod canis, vel mus, vel [Col. 0427C] mustela violavit, vel edere incoepit, et ipse hoc sciat, cantet centum psalmos; si nesciat, cantet quinquaginta psalmos.

Si quis ex incuria sua eucharistiam perdat, jejunet tres quadragesimas quolibet die Veneris in pane et aqua, et reliquis diebus utatur cibo suo, praeter carnem.

Si ea non consecrata ex incuria in terram cadat, cantet quinquaginta psalmos.

Si quis negligat consecratam eucharistiam, ut nimis diu servetur, et aliqua impuritas in ea sit, vel non habet formam suam, jejunet quadraginta dies.

Si quis hostiam evomat ex ebrietate, vel ex luxurie, jejunet quadraginta dies.

Si quis ex infirmitate eucharistiam evomat, jejunet [Col. 0427D] septem dies, vel duo psalteria cantet.

Si quis hostiam in ignem projiciat, vel in flumen ut putrefiat ad comedendum, cantet centum psalmos.

Si canis alicujus vomitum devoret, jejunet (vomens) centum diebus; si hoc nesciret, jejunet quadraginta diebus.

Si hostia quaedam impura vel nimis vetusta sit, comburatur.

Si mus edat hostiam ex incuria ejus qui illam conservare deberet, jejunet quadraginta dies; qui hostiae aliquam partem perdat, jejunet viginti dies.

Qui in testimonio populi chrisma suum perdit, et illud deinde non inveniat, jejunet tres quadragesimas, vel unum annum.

[Col. 0428A] Qui calicem inter missam suam effundat, jejunet triginta dies.

Qui comederit antequam ad eucharistiam eat, et postea eucharistiam comedat, jejunet septem dies.

Si maritus et uxor in matrimonio conjuncti essent, et alter eorum Dei minister esse velit, et alter nolit, vel alter horum sit infirmus, alter sanus; cum mutuo consensu tamen, si velint, separari possunt, et hoc sit cum testimonio episcopi.

Dei minister qui in somno pollutus est, surgat, et cantet septem psalmos, et flectat genu suum ad terram in cujuslibet versiculi fine, et jejunet crastino die in pane et aqua; vel cantet triginta eorum psalmorum, qui optimi ei videntur; et in cujuslibet versiculi fine genua sua ad terram flectat.

[Col. 0428B] Si sus, vel gallina, vel alicujus generis animal de corpore hominis edat vel sanguinem ejus bibat, occidatur animal, et detur canibus.

Si quis alterius domum comburat, jejunet tres annos, secundo semper die in pane et aqua, et reliquos dies jejunet contra, et a carne abstineat.

Si alicujus generis animal in fossam aquae cadat, et mortuum ibi inveniatur, purgetur fovea illa, et spargatur in ea aqua consecrata; et si quis de ea gustet antequam fossa consecrata sit, jejunet unam septimanam in pane et aqua; si hoc nesciret, jejunet unum diem in pane et aqua.

Si quis propter infirmitatem suam vel mollitiem, jejunium et severitatem hanc sufferre nequit quam confessarius ei praescribit, ei permissum est jejunium [Col. 0428C] suum redimere cum pietate et facultatibus mundi; hoc est igitur, si quis sit dives, det pro duodecim mensium jejunio triginta solidos; si non adeo dives sit, tunc solvat viginti solidos; si nec adeo dives sit det decem solidos. Si autem pauper sit, ut nec decem habeat, det tres solidos, quoniam dives facilius tradere potest triginta solidos quam pauper tres: verus solidus sit semper duodecim obolorum. Hujus generis eleemosynae in tres partes dividendae sunt; una est quae altari Dei imponatur; altera, qua homines ex servitute redimuntur; et tertia deinde servetur ut ecclesiasticis necessitatibus distribuatur.

Unius diei jejunium uno obolo redimi potest, vel ducentis psalmis, et alio modo, quis cantet: Miserere [Col. 0428D] mei Deus duodecies, et duodecim Pater noster; et in cujuslibet versiculi fine in terram se prosternat coram altari Dei, et si quis psalmodiam nesciat, tunc pro unius diei jejunio cantet quinquaginta Pater noster, et toties se in terram prosternat. Et septem annorum jejunium in duodecim mensibus quis redimere potest, si quolibet die cantet psalterium, et aliud noctu, et quinquaginta (psalmos) vesperi.

Cum una missa septem dierum jejunium redimi potest, et cum decem (missis) quatuor mensium jejunium redimi potest, et cum viginti missis septem mensium jejunium redimi potest; et cum triginta missis duodecim mensium jejunium redimi potest. Si quis cum vero Dei amore pro se ipso intercedere velit, in sacris Scripturis dictum est quod omnipotens [Col. 0429A] Deus duodecim modis hominibus dat remissionem peccatorum. Prima remissio peccatorum est per lavacrum baptismi. Secunda remissio est per Dei et hominum amorem, ut quis diligat Deum ex toto corde, et tunc proximum suum, hoc est quemlibet Christianum, uti se ipsum. Tertia remissio est per distributionem eleemosynarum: quoniam scriptum est quod sicuti cum aqua ignis exstinguitur, ita eleemosyna delet hominum peccata. Quarta remissio est per psalmodiam, et lacrymarum effusionem, ut quis peccatorum suorum poenitentiam agat et fleat, prouti quis facit propter amici sui obitum. Quinta remissio est, per confessionem peccatorum, ut quis peccata sua confiteatur confessario suo, et ei secreta sua revelet, et deinde compenset, prouti ipsi [Col. 0429B] praescripserit. Sexta remissio est, ut quis ex amore Dei, et propter animae suae salutem, corporis sui injustas cupiditates superet, et se ipsum adeo subjuget per jejunium et per alias virtutes, ut homo interior, hoc est anima pro pia habeatur. Septima remissio est, ut quis possessionem suam, et infantes suos, ac patriam suam ex amore Dei deserat, et in terram extraneam abeat, et ibi vitam suam finiat. Octava remissio est, cum quis ex hac vita decedit per supplicium; et amici ipsius, cum in vivis esset, eum redimere possunt, et ipsi remissionem apud Deum obtinere per pia servitia, et per possessiones suas mundanas. Nona remissio est misericordia et bona fides. Decima remissio est, cum aliquem a peccatis suis ad Dei voluntatem convertimus. Undecima remissio est, [Col. 0429C] ut quis ex amore Dei remittat illorum delicta qui erga eum deliquerunt, quoniam Salvator in Evangelio suo ait: Remittite et remittetur vobis. Duodecima remissio est martyrium, uti fiebat latroni ante passionem Domini, cum Salvator ipsi diceret: Verum est quod tibi dico, nunc hodie tu eris mecum in Patris mei regno.

Haec sunt divina praecepta quae nobis observanda sunt, hoc est, primo, verus Dei et hominum amor, et castitas, et jejunium, et constantia, et simus humiles, et moderati, et benigni, et patientes, et mansueti, et hospitales, et eleemosynarum ac sanctarum vigiliarum pleni, et simus misericordes, et pacifici; et haec omittamus, nempe superbiam, et avaritiam, et invidiam, et vanam gloriam, et [Col. 0429D] furtum, et rapinam, et fornicationem, et crapulam, et homicidium, et perjuria, et mendacium, et maledictum, et controversiam. Tempus servitiorum quovis anno advenit, ut quilibet cum confessario suo loquatur, et cum confessarii sui venia jejunium suum ordiatur, et Deo ac confessario suo delicta sua confiteatur quae perpetravit; vel homicidium, vel occisionem hominis, vel fornicationem, vel ullum aliquod eorum quae adversus Deum delinquere possumus: deinde habeas (o homo) veram fidem erga Deum, et devoto hoc tempore diligenter ores (quoniam scis quid feceris) cum jejuniis tuis, et cum eleemosynis tuis, et cum precibus tuis, quas quam optime noris, et quovis die Dominico ad ecclesiam [Col. 0430A] venias, et ibi diligenter pro te ipso ores, et pro omni populo baptizato, et pro confessario, et tunc pro nobis omnibus oraveris. Dilecte mi, ego te rogo, ut cogites quomodo in hunc mundum progenitus fueris; et quomodo, et quid tu mundo huic mutuo des; et quomodo corpus ac anima tua separanda sint; et postea in quo commorationis loco anima tua exspectare debeat diem judicii; et etiam tempus cum anima, et corpus tuum congreganda sunt, et deinde ad Dei judicium ducenda: et tum tu, ac quilibet homo pro operibus suis juste compensabitur, et accipiet a judicio illo; et deinde cum anima et corpore obtinebis vitam aeternam, vel aeternam mortem, prouti antea deliqueris, tam vitam aeternam quam infinitam poenam. Tunc cum mane primum [Col. 0430B] surrexeris, signa te quam diligentissime, et Deum ora; cum cubitum te contuleris, idem, ut tibi per Deum peccata tua remittat, et, post mortem, aeternam quietem et misericordiam suam det. Agedum, dilecte mi, cogita, quid parentes nostri antea fuerint, et quales nunc nos simus; vel quinam illorum nunc appareant, qui ante centum annos pulvere terrae obtegebantur, quale nos mox futuri sumus, cum anima ex corpore excesserit. Agedum, chare mi, quandoquidem Deus nobis (tempus) concedit, caveamus nobis a peccatis, et a vitiis illis quae diabolus nobis suggerit: omnis furor venit a diabolo, et omnis controversia, et omne infortunium. Agedum ergo resistamus ei, et mitigemus animum nostrum, et imploremus Dei misericordiam, [Col. 0430C] et auxilium ejus, ut praecepta ipsius observare possimus. Agedum frequentemus ecclesias nostras diebus Solis et festis, et saepe inter haec tempora, quo saepius eo melius, et caveamus nobis ab invidia, et ab ira, et a verbis inutilibus, et a crapula, et a blasphemia, et a biloquio, et a falso testimonio, et ab homicidio, et a perjuris, et a crebris fornicationibus, et a qualibet impuritate corporis nostri. Et agedum cogitemus quomodo praeparare debeamus animam nostram, et corpus nostrum, quandoquidem Deus nobis (gratiam) concedit ut in eo occupemur quo saltem post hunc mundum quietem habeamus ex Dei misericordia. Domine mi, ego te rogo, qui in Evangelio tuo ad omnes vere fideles dicis: Petite et dabitur vobis: ego te, Domine mi, [Col. 0430D] humiliter rogo, ut mihi condones id quod obsecro, si tibi placuerit, et animae meae salus in aeternum cum mundanae vitae meae benedictione persistat.

Si quis juret inter manus episcopi, vel presbyteri, vel diaconi, vel in altari, vel in consecrata Christi cruce, et sit perjurum, jejunet tres annos. Si quis in non consecrata Christi cruce pejerat, jejunet unum annum; qui perjuria committit, jejunet tres annos. Si aliquis cum femina fornicetur, jejunet tres annos, vel duos plenario. Si quis cum alterius viri uxore adulteretur, jejunet quatuor annos, duos integros, duos alios in tribus quadragesimis, et tres dies in hebdomada. Qui cum homine delicato, vel cum alio masculo, vel cum bestia coit, jejunet decem [Col. 0431A] annos. In alio loco dictum est, qui cum bestia coit, jejunet quindecim hiemes; et sodomitae septem annos jejunent. Si delicatus cum delicato coit, decem annos poenitentiam agant; si delicatus ita fornicatus fuerit semel incaute, jejunet quatuor annos: si ex consuetudine sit, uti Basilius dicebat, si sit non ordinatus, quindecim annos, unum annum omnino uti mulier; si puer fuerit, prima vice duos annos; si rursus hoc faciat, jejunet quatuor annos; si tempore diurno fecerit, unum annum, vel tres quadragesimas; si se ipsum polluat, quatuor dies absque carne jejunet; si desideret fornicari, et non possit, jejunet quadraginta dies, vel viginti; si sit puer, et hoc saepe faciat, vel suspendatur, vel jejunet viginti dies. Si uxor fornicetur, tres annos poenitentiam [Col. 0431B] agat; si ipsa eumdem modum secum fornicandi imitetur, unum annum poenitentiam agat. Eadem poenitentia est viduarum; et femina quae maritum habet majorem meretur (poenam) si fornicetur. Qui semen ori immittit, jejunet septem annos: hoc (enim) est pessimum (crimen) ab aliquibus judicatum, ut semper ad finem vitae suae poenitentiam agant. Qui cum matre sua coit, jejunet quindecim annos; et nunquam desistat, nisi die Solis, et sanctorum festis, et abeat etiam in terram peregrinam, et ibi jejunet septem annos. Qui cum sorore sua coit, jejunet septem annos; in nonnullis canonibus dictum est duodecim annos, quoniam mater illorum contigit [Col. 0432A] ea, quae haec opponit [a 1Kb] . Qui saepe fornicatur, primus canon judicat quod decem annos poeniteat; et secundus canon judicat septem annos; si propter imbecillitatem alicujus fiat, nonnulli dicunt tres annos. Si frater cum fratre coeat per copulationem corporis, quindecim annos jejunet absque carne. Si mater cum parvo filio suo coeat, jejunet tres annos; (ita) ut illa carnem non gustet unum diem per hebdomadam ad vesperam. Qui se polluit impuris cogitationibus, agat poenitentiam usque dum cogitatio praeteriit. Qui amat feminas in animo suo, roget remissionem sibi a Deo; si quaerat amicitiam earum, hoc est amorem, et non obtineat eum, jejunet septem dies. Si quis in ultionem cognati sui hominem occidit, faciat uti homicida per septem annos vel decem; [Col. 0432B] si solvat, jejunet dimidiam partem temporis. Si quis hominem occidat in ultione matris suae, tres annos, vel decem (jejunet); homicida decem vel septem. Si quis monachum vel clericum occidat, deserat arma sua, et serviat Deo, vel jejunet decem annos: et hoc sit juris episcopalis. Qui episcopum vel presbyterum occidit, hoc sit juris regii. Qui domini sui jussu hominem occidit, jejunet quadraginta dies; si per iram hoc faciat, tres annos poeniteat; si hoc frustra fecerit, jejunet unum annum; si ex ebrietate, vel aliqua imperitia hominem occidat, tres annos jejunet; si in inutili lite hominem occidat, jejunet decem annos.



EX EJUSDEM EGBERTI POENITENTIALIS LIBRO SECUNDO IN PUBLICA BIBLIOTHECA OXONIENSI, SUB TITULO [a 1Kb] ABHINC DIVERSA EX DIVERSIS EXCESSIBUS JUDICIA.
[Col. 0431]

[Col. 0431C] I. Si quis tardius vel tepidius orationis debitum persolvit, fletibus, doloribus orationibusque redimatur.

II. Si quis in oratione prostratus dormitaverit, hanc culpam triplicatis orationibus, cum triplicata decantatione psalmi quinquagesimi, prostratus terrae expurget.

III. Si quis tempore orationis ludere, fabulisque vacare praesumpserit, quod nequissimum est, vigiliis, fletibus, orationibus expietur. Si in consuetudinem habuerit, majore poenitentia expietur.

IV. Si quis decantans psalmum vel modicum titubaverit, prostratus orationi pavimento indulgentiam a Domino exposcat.

V. Si quis clericus aut monachus corporis sanitate [Col. 0431D] consistens vigiliis et quotidianis officiis defuerit, perdat communionem.

VI. Si quis clericus absque corpusculi sui inaequalitate vigiliis deest, stipendio privatus excommunicetur.

VII. Si quis clericus dato signo non statim ad ecclesiam [Col. 0432C] properaverit, correptionibus subjacebit.

VIII. Si quis tempore orationis et psalmorum vagationis taediique causa hac illacque discurrerit, vel in ipso officio vagis obtutibus aberraverit, juxta arbitrium prioris poeniteat.

IX. Clericum, quem ebrium fuisse constiterit, ut ordo patitur, triginta dierum spatio a communione statuimus submovendum, aut corporali dandum supplicio.

X. Si quis clericus aut monachus ebriosus fuerit, tribus mensibus in pane et aqua poeniteat.

XI. Si quis clericus lascivus, petulans, subsannator, turpiloquus, ridiculosus, inconstans, iracundus, timidus, obstinatus, juxta prioris arbitrium triduo poeniteat.

[Col. 0432D] XII. Si quis clericus per creaturas juraverit, acerrime objurgetur; si perstiterit in vitio, excommunicetur.

XIII. Clericus absque prioris sui jussu si per plateas civitatis inutiles decursus peragat, poenitentiam agat.

[Col. 0433A] XIV. Clericus per plateas et andronas [a 1Kb] , nisi certa et maximi officii sui necessitate, non ambulet.

XV. Si quis clericus solus cum sola absque testibus duobus aut tribus loqui praesumpserit, quod antiqua canonum statuta prohibent, acerrime corripiatur, et secundum modum peccati publicam agat poenitentiam. Hoc sancti Patres Augustinus, Hieronymus, Basilius, Gregorius, et caeteri quam multi, edictis suis prohibuerunt.

XVI. Si quis cogitaverit aliquid quod secundum mandatum Domini est, et non fecerit, ut mendax et contemptor a Domino condemnabitur, nisi poenitentiam in hac egerit vita.

XVII. Si quis definierit aliqua agere quae Domino non placent, juxta modum peccati poenitentiam [Col. 0433B] agat, et hoc quod temere et injuste definivit, irritum revocetur.

XVIII. Si quis hospitibus et peregrinis cum gaudio et alacritate juxta possibilitatem suam necessaria non praebuerit obsequia, si laicus est, ad arbitrium sacerdotis poenitentiam agat, et de caetero emendetur, ne a Domino audiat: Hospes fui, et non recepistis me (Matth. XXV). Si autem in aliquo gradu in ecclesiastico praefixus fuerit, secundum consecrationis suae sublimitatem, ampliorem cum lacrymis et orationibus agat poenitentiam, et postmodum emendetur.

XIX. Si quis cogitationes malas et inutiles corde volutat, mox suo manifestet sacerdoti, et secundum ejus consilium, jejuniis, eleemosynis, fletibus et [Col. 0433C] orationibus divinum exposcat adjutorium, quoadusque recedat hujusmodi passio.

XX. Si quis in clero constitutus alicui damnum parvissimae rei intulerit, reddat aliena, et triduo poeniteat; laicus biduo.

XXI. Si quis verbo in aliquem hominem peccaverit, si statim reminiscens, ad veniam poscendam fuerit inclinatus, percipiat ab eo indulgentiam cui cognoscitur fecisse injuriam. Qui autem aut non petit, aut non ex animo postulat, juxta excessum injuriae congruae subjaceat poenitentiae.

XXII. Si quis non acquiescit ut satisfaciat qui intulit injuriam, admoneatur ut satisfactionem ei exhibeat. Si autem non audierit, sit nobis sicut gentilis et publicanus (Matth. XVIII).

[Col. 0433D] XXIII. Si quis contristatus noluerit reconciliari, satisfaciente eo qui contristavit, acerrimis maceretur inediis, usquedum gratanti animo recipiat satisfactionem.

XXIV. Qui sibimet invicem convicia objiciunt, si invicem sibi celeriter laxanda cognoscunt, hi jam ab alio judicandi non sunt, quia pariter sibi veniam dare festinaverint; si tamen excedere frequentius in semetipsis non praesumunt.

XXV. Si quis clericus superbire praesumpserit, saepius proprio [b 1Kb] excommunicetur cibo. Lascivus item simili subjacebit sententiae.

[Col. 0434A] XXVI. Si quis in aliquo ecclesiastico gradu sacratus, percussor exstiterit (quod esse non debet), corripiatur ecclesiasticis satisfactionibus acerrime: si non emendaverit, tribus mensibus studiosissime subjectus fletibus poeniteat tantummodo in pane et aqua.

XXVII. Si quis presbyter, diaconus aut monachus, otiositatem, stultiloquium, scurrilitatem, garrulitatem, somnum, pigritiam, torporem, et his similia dilexerit, triduo poeniteat.

XXVIII. Si quis monachus sanctionem regulae violaverit, et contra usum veterum, vesci carnibus praesumpserit, per sex mensium spatium retrusioni et poenitentiae subjacebit.

XXIX. Qui detrahit, aut libenter audit detrahentem, [Col. 0434B] triduo poeniteat: si autem praelato, septem diebus poeniteat.

XXX. Qui detrahit de fratre, aut audit detrahentem, et patitur, excommunicari debet. Quod si de eo qui praeest, amplius excommunicetur.

XXXI. Si quis non vult reconciliari fratri suo quem odio habet, tandiu in pane et aqua poeniteat, usque dum reconcilietur ei.

XXXII. Si quis excitatur et contristatur, et irascitur adversus eum qui ad orationem illum excitavit. [c 1Kb] excommunicari debet, et non manducare quoadusque compunctus agnoscat stultitiam suam, et ita conversus recipiat indulgentiam.

XXXIII. Si quis Christianus mendax reperitur, quod esse non debet, quia Christus Dominus noster, [Col. 0434C] a quo nomen accepit, veritas est, secundum qualitatem quantitatemque mendacii poenitentiam agat. Scriptum est enim: Perdes omnes qui loquuntur mendacium. Et, omne mendacium a diabolo est (Psalm. V).

XXXIV. Si quis Christianus fabulis otiosis, stultiloquiis, verbis jocularibus risumque moventibus studuerit, quod secundum Domini definitionem, et sancti Pauli apostoli ejus, peccatum esse dignoscitur; sacerdoti suo manifestet, et secundum arbitrium ejus modumque delicti poeniteat. Nemo Christianus parum pendat aut negligat sua etiam minima peccata, quae fieri solent in vanis et ventosis cogitationibus, in locutionibus superfluis et otiosis, in operibus absque necessitate peractis, sicut est appetitus [Col. 0434D] ciborum, immoderatus risus, superfluus somnus, et innumerabilia talia: sed potius pro his ante tribunal districti judicis assistere rationem redditurus pertimescat. Scriptum est enim: De omni verbo otiosa quod locuti fuerunt homines, reddent rationem Deo in die judicii (Matth. I). Et item Scriptura: Nihil impunitum derelinquet Deus. Et ideo pro his aliisque peccatis poenitentiam agat.

XXXV. Si quis est contentiosus vel contradictor sanctis imperiis, aut mendax aut inobediens, aut in locutione clamosus, aut iracundus, aut subsannator, aut plus joco quam honestum est deditus, aut dure [Col. 0435A] respondens, et omnino quidquid contra Scripturarum sacrarum auctoritatem est; secundum mensuram [Col. 0436A] opusque peccati, ad sacerdotis arbitrium poeniteat.




[Col. 0435]
SANCTI EGBERTI EBORACENSIS ARCHIEPISCOPI DE INSTITUTIONE CATHOLICAE [a 1Kb] DIALOGUS.
(Mansi, Conc. Collect. tom. XII.)

[Col. 0435B] Prima fronte praesentis paginae, tuam venerabilem petimus sanctitatem, ut ea quae sacrorum apicum attestatione, ad pontificalem providentiam a nobis directa sunt, grato animo cum charitate suscipias (charitas enim aedificat), et si qua in eis acceptione videntur digna, fraternitatis tuae chirographo firmentur; si qua vero minus apte prolata noscuntur, tu quasi subtilissimus interpres utiliora interserere non dedigneris: et post informationem eorum quae ad te missa sunt verborum, beatitudinis tuae concilia nobis litterarum characteribus insinuare cupimus; quatenus vicissim membranis discurrentibus, unum atque idipsum sentiamus vinculis charitatis innexi. Ut autem fraternitas tua certius de supradictis judicare possit, proponimus utraque simul, consulta videlicet [Col. 0435C] et responsa.



I. INTERROGATIO.

Si necessitas coegerit, in quantum valet juramentum episcopi, presbyteri, vel diaconi, vel monachi?


RESPONSIO.

Ordines supradicti secundum gradus promotionis habeant protestatem protestandi: presbyter secundum numerum 120 tributariorum, diaconus vero juxta numerum 60 manentium, monachus vero secundum numerum 30 tributariorum. Sed hoc in criminali causa. Caeterum si de terminis agrorum oritur altercatio, presbytero liceat juramenti sui attestatione terram videlicet unius tributarii in jus transferre Ecclesiae. Duobus quoque diaconis id [Col. 0435D] ipsum conceditur. Testificatio vero trium monachorum in idipsum sufficiat.



II. INTERROGATIO.

Presbyter, diaconus, si possunt testes fieri verborum novissimorum quae a morientibus fiunt de rebus suis?


RESPONSIO.

Assumat etiam secum unum vel duos: ut in ore duorum vel trium testium stet omne verbum, ne forte sub praetextu avaritiae propinqui defunctorum his contradicant quae ab ecclesiasticis dicuntur, solo presbytero vel diacono perhibente testimonium.



III. INTERROGATIO.
[Col. 0436B]

Presbyter, diaconus, sive monachus, si in nefandis accusantur facinoribus, nullo existente evidenti argumento, qua ratione, si inculpabiles sunt, possunt expiari?


RESPONSIO.

Dum constat fidele testimonium esse in ore duorum vel trium testium; nos ne forte videamur angusto judicio eum qui sine peccato est opprimere, et facta testium difficultate obruatur innocentia: liceat accusato sub regula constituto cuilibet ex his tribus gradibus, presbyteri scilicet, diaconi vel monachi testes producere ad purificandum se. Sat enim satis est, exinde duos vel tres quos poterit secum educere ad defensionem sui. Cui vero desunt excusatores, [Col. 0436C] vel propter terrorem accusantium, ipse solus sibi sufficiat in defensione innocentiae suae, quem nec visus testium, nec filii procreati produnt culpabilem. Inhonestum est enim ut aut per negligentiam sacerdotum iniquitas cumuletur, aut per inopiam jurium [Forte, virium] opprimatur puritas. Pro idcirco sancimus, eum cui crimen impingitur, ut ponat super caput suum crucem Domini, et testetur per viventem in saecula, cujus patibulum est crux, sese immunem esse a peccato hujusmodi: et sic omnia dimittenda sunt judicio Dei.



IV. INTERROGATIO.

Presbyter, vel diaconus, si examinati corrupti inveniuntur, qua vigilantia pastorum praecavendum est, ne ab officio quidem remoti in alia dioecesi praetentent ministrare, [Col. 0436D] ac per hoc nonnulli scandalizentur?


RESPONSIO.

Presbyter vel diaconus, si clarescentibus culpis a proprio episcopo ejectus in Ecclesia alia ministrare pertentaverit: mox ut cognitum fuerit, ab episcopo cujus est dioecesis expellatur: et sic per omnes sedes Ecclesiarum nunquam stabilis, semper vagus et profugus versetur, donec longa afflictione humiliatus redeat ad sustinenda jura ecclesiastica.



V. INTERROGATIO.

Quid habemus de sacris ministeriis quae ante damnationem presbyter corruptus peregit, vel quae postea damnatus inconsulte usurpavit?


[Col. 0437A] RESPONSIO.

Ministeria vero quae, usurpato nomine sacerdotis, non dicatus ignorante populo peregit, minime credimus abjicienda, nam male bona ministrando ipse sibi reus, aliis non nocuit. Scienti autem causas minime detersas, et qui tamen particeps factus est damnati, quomodo tribuitur ei perfectio quae in dante non erat, [a 1Kb] quam ipse accipere potest damnationem, utique qui per quod habuit per prava officia dedit, ut ejus particeps similem sortiatur excommunicationis sententiam. Sed hoc de baptismo accipi fas non est, quod iterari non debeat: reliqua vero ministeria per indignum data, minus firma videntur.



VI. INTERROGATIO.

[Col. 0437B] Presbyter, diaconus, sine nutu prioris sui transiliens in alia, si liceat dioecesi ministrare?


RESPONSIO.

Desertorem vero propriae Ecclesiae interdictum habemus in alia ministrare; ministrantem vero taliter a suo submoveri officio, donec reconcilietur Ecclesiae suae.



VII. INTERROGATIO.

Si quis cujuscunque dignitatis transfugam clericum vel monachum ausu improbo sub se habere praesumpserit; quid de his, charissimi, decernitis?


RESPONSIO.

Quisquis vero fratrum contra interdicta venerabilium canonum transfugam clericum vel monachum sine litteris pacificis susceperit, et conventus in hac [Col. 0437C] obstinatione perduraverit, reddat quod statutum est, triginta quidem siclos, quindecim vero episcopo loci, quindecim abbati cujus monachum sine nutu prioris sui susceperat; et fugitivum dimittat, aut amplius excommunicatus periclitetur. Quicunque vero ex laicis qui monasteriis praeesse noscuntur, taliter aliquem ad se minime pertinentem susceperit, reddat debitum statutum, regi quidem decem siclos, decem vero abbati cujus domesticum sine consensu Ecclesiae susceperat: et desertorem relinquat, aut tantam adhuc reddat pecuniam, quantam et ante dedisse cognoscitur. Jam postea excommunicetur usque ad satisfactionem, quatenus obstinati quique qui Deum minime timentes censuram excommunicationis omnino spernunt, saltem amissione rerum [Col. 0437D] suarum ex parte damnati minime praesumant statutis contraria. Haec autem definitio maneat erga monasteria virginum, quae sub regula esse probantur.



VIII. INTERROGATIO.

Si quis monachorum sacrilega se contagione miscuerit, vindicta quidem sceleris [b 1Kb] si pertinet ad laicos qui sunt eorum propinqui, nunc persequamini?


RESPONSIO.

De his qui intra Ecclesiam in gravibus vel in levibus commissis delinquunt, nihil vindictae pertinet ad eos qui foris sunt: maxime cum Apostolus dicat, omnes causas Ecclesiae debere apud sacerdotes dijudicari. [Col. 0438A] Si qui vero ecclesiastici crimen aliquod inter laicos perpetraverint, homicidium, vel fornicationem, vel furtum agentes. Hos placuit a saecularibus in quos peccaverunt omnimodo occupari, nisi animo fuerit Ecclesiae pro talibus satisfacere. Laici vero qui sacrilega se contagione miscuerint velatis, non eodem modo lex quo publica fornicarios puniri percensuit, sed duplicata triginta siclorum pecunia: hoc est, sexaginta argenteos volumus dare Ecclesiae adulterantes: quia graves causae graviores et acriores quaerunt curas.



IX. INTERROGATIO.

Si permittendum est presbyteris, sive peregrinis, sive nostri generis, passim ministrare absque conscientia episcopi loci, in cujus dioecesi iterum demorantur, [Col. 0438B] maxime sub laicis, nusquam stabiles, nec loco, nec auctoritate pontificali primitus fundati.


RESPONSIO.

Presbyteros peregrinos, vel absolute ordinatos, sine litteris commendatitiis circumeuntes provincias nusquam eos administrare patimur, vel sacramenta tradere absque conscientia episcopi loci. Quae vero necessaria sunt placuit eos administrare: ad ministeria tamen sacrorum tales nolumus admitti, sine grandi discretione.



X. INTERROGATIO.

Si quis frater vel soror aliqua ad se pertinentia, ut aestimat, non ita repetit, ut judicantibus Ecclesiarum praesulibus ei pacifice restituantur, sed contempto proprio episcopo irrationabiliter [c 1Kb] rerum properat obtinere [Col. 0438C] ea quae sibi juste vel injuste vindicat: quid ad haec dicitis?


RESPONSIO.

Quicunque frater vel soror rem aliquam ad se (ut aestimat) pertinentem non ita repetit, ut judicantibus Ecclesiarum sacerdotibus, sed per exteras potestates, vim faciens obtineat, etiam hoc quod violentus evicit omnino perdat, aut ab Ecclesia expellatur. Nec tamen Ecclesiae suae praejudicium imponimus: sed post obitum anathematizati integris omnibus in statu suo manentibus partibusque in medio collocatis, quid antiquitas, aut veritas habeat, diligenter requiratur; et sic dimittendum est judicio episcoporum.



XI. INTERROGATIO.

Quid ad haec dicitis, quoniam quidem nonnulli propria [Col. 0438D] habentes monasteria, ita ea inconsulte disponunt, ut post obitum illorum, duo simul utriusque sexus unum possideant monasterium aut aequali sorte dividant, [d 1Kb] si interesse non convenerint?


RESPONSIO.

Venerabilis congregatio unum ex duobus eligat quem sibi praeesse desiderat: et hic cum consilio episcopi loci constituatur abbas. Eo vero defuncto qui praelatus est, iste secundus qui connumeratus est initio haeres, accipiat regimen totius monasterii, quod ante non ex toto sed ex parte sibi concessum gaudebat. Si tamen dignus inveniatur, suo episcopo judicante. [Col. 0439A] Quod si aliter factum fuerit, hujusmodi votum inefficax atque irritum judicetur: sitque faciens, vel consentiens, accipiensque anathema.



XII. INTERROGATIO.

Quod si quis ex laicis clericum vel monachum occiderit, utrum pretium sanguinis secundum legem natalium parentum propinquis ejus reddendum sit, an ampliori pecunia senioribus suis satisfaciendum sit, vestra unanimitas sanciat?


RESPONSIO.

Quicunque vero ex laicis occiderit episcopum, presbyterum vel diaconum, aut monachum, agat poenitentiam secundum gradus poenitentiae constitutos; et reddat pretium Ecclesiae suae episcopo [a 1Kb] secundum universalis concilii, pro presbytero octingentos siclos, [Col. 0439B] pro diacono sexingentos, pro monacho vero quadringentos argenteos: nisi aut dignitas natalium, vel nobilitas generis major reposcat pretium. Non enim justum est, ut servitium sanctae professionis in meliore gradu perdat, quod exterior vita sub laico habitu habuisse jure parentum dignoscitur. Cui vero non est substantia ut redimat se a perpetrato homicidio, regi dimittendus est ad puniendum; ne interfectores servorum Dei se putent impune posse peccare. Haec vero vindicta quam de homicidiis presbyterorum percensuimus, maneat erga abbates qui sunt sine ordine; nisi aliquem ex his synodale collegium altiori consilio aut superiorem aut inferiorem judicaverit.



XIII. INTERROGATIO.

[Col. 0439C] Quod si ex convenientia amborum legitimum dissolvitur conjugium, propter infirmitatem viri vel uxoris, si liceat sano incontinenti secundum inire connubium, infirmo consensum praebente, et promittente sese continentiam in perpetuo servaturum: vestra sanctitas quid de hoc judicat?


RESPONSIO.

Nemo contra Evangelium, nemo contra Apostolum sine vindicta facit: idcirco consensum minime praebemus adulteris. Onera tamen quae sine periculo portari non possunt nemini imponimus; ea vero quae Dei sunt mandata confidenter indicimus. Quem autem infirmitas implendi praepedit, uno profecto multum reservamus judicio Dei. Igitur ne forte videamur silentio fovere adulteros, aut diabolus qui decipit [Col. 0439D] adulteros de adulteris exultet, [b 1Kb] ultoribus audi, quod Deus conjunxit homo non separet; et item, Qui potest capere capiat. Saepe namque temporum permutatione, necessitas legem frangit. Quid enim fecit David quando esuriit? et tamen sine peccato est. Ergo in ambiguis non est ferenda sententia. Sed consilia necesse est periclitari pro salute aliorum; hac conditione interposita, ut ei qui se continentiae devovit nullo modo concedatur secundas inire nuptias, vivente priore.



XIV. INTERROGATIO.

Quid ad haec dicimus, si quis de laicis clericum vel [Col. 0440A] monachum obnoxium esse pronuntiat pro causis aliquibus, jampridem sub laico habitu perpetratis, sed necdum finitis: sive quia minime praevaluit, sive quod antea dissimulando tacuit usque nunc, et modo Ecclesiae molestus et importunus insistit?


RESPONSIO.

Quisquis vero saecularis servitium sanctae professionis subire desiderat; si interrogatus respondeat, conditionis servilis sese non esse obnoxium, nec homicidium palam perpetrasse inemendatum, neque res alieni juris modo sub se habere, nisi Deo, cujus est servus propter offensam peccati: quod si fefellit Ecclesiam Dei, et crimen suum dolose celaverit, placuit Ecclesiam habere potestatem dimittendi eum, vel satisfacere pro eo si voluerit. Eos vero qui tales inveniuntur, [Col. 0440B] ab ecclesiae limine per vim volumus abstrahi, neque a die conventionis tempus Ecclesiae concedi reos deinceps ad occultandos; sed ut Deo agatur reverentia, absque ulla laesione veriusque relinquendi sunt: quod ecclesia domus propitiationis est, non spelunca latronum. Lege dedicationem templi Salomonis. Res vero si quas Ecclesiae obtulerat, eas sacerdos reddat, ut habeat unde se redimat.



XV. INTERROGATIO.

Pro quibus criminibus nullus sacerdos potest fieri, vel pro quibus jampridem ordinatus deponitur?


RESPONSIO.

Hujusmodi tunc ordinatio episcopi, presbyteri vel diaconi, rata esse dicetur, si nullo gravi facinore probatur infectus; si secundam non habuit uxorem, [Col. 0440C] nec a marito relictam, si poenitentiam publicam non gessit, nec ulla corporis parte vitiatus apparet; si servilis aut ex origine non est conditionis obnoxius, si curiae probatur nexibus absolutus, si assecutus est litteras, hunc elegimus ad sacerdotium promoveri. Pro his vero criminibus nullum licet ordinari; sed promotos quosque dicimus deponendos. Idola scilicet adorantes; per aruspices et divinos atque incantatores captivos se diabolo tradentes; fidem suam falso testimonio expugnantes; homicidiis vel fornicationibus contaminatos; furta perpetrantes; sacrum veritatis nomen perjurii temeritate violantes. Eos tamen nisi per poenitentiam publicam non oportet admitti ad promerendam communionis gratiam; non ad recuperandum pristinae dignitatis honorem. Alienum [Col. 0440D] est enim ab Ecclesia poenitentes sacrosancta ministrare, qui dudum vasa fuerant vitiorum.



XVI. INTERROGATIO DE JEJUNIO QUATUOR TEMPORUM.

Legitima jejunia mensis primi, quarti, septimi, et decimi utrum initio ipsorum mensium, an aliter celebranda sint; et quo auctore, aut quomodo, aut pro quibus causis instituta; consona sententia exponit [c 1Kb] uniformiter ab omnibus celebrentur, per universas dilectionis vestrae sedes, et Anglorum Ecclesias?


RESPONSIO.

Quia igitur mundus quatuor plagis continetur, Orientis, Occidentis, Meridiei et Aquilonis; et homo [Col. 0441A] quatuor elementis constat, id est, igne, aere, aqua et terra; et interior sensus ex quatuor continetur virtutibus, prudentia, temperantia, fortitudine atque justitia; et quatuor flumina Paradisi ad irrigandam universam terram, in typo quatuor Evangeliorum profluunt: et quatuor temporibus annus, vere, aestate, autumno et hyeme convertitur, et ex omni parte quadratus numerus perfectus dignoscitur; idcirco autem quatuor temporum jejunia veteres Patres instituerunt, secundum Dei legem, et nunc in Novo Testamento sancti viri atque apostolici doctores.

I. De primo mense Dominus ait ad Moysen: Mensis iste vobis principium mensium, primus erit in mensibus anni (Exod. XII, 2). Et iterum Dominus ad Moysen: Observate mensem novarum frugum, quando [Col. 0441B] egressi estis de terra Aegypti, legitimum in generationibus vestris (Deuter. XI, 1). Quod jejunium sancti Patres in prima hebdomada mensis primi statuerunt, quarta et sexta feria, et sabbato, exceptis diebus quadragesimalibus, Nos autem in Ecclesia Anglorum idem primi mensis jejunium (ut noster didascalus beatus Gregorius, in suo antiphonario et missali libro, per paedagogum nostrum beatum Augustinum transmisit ordinatum et rescriptum), indifferenter de prima hebdomada quadragesimae servamus.

II. Secundum jejunium quarti mensis a veteri lege exortum est, quando lex data est Moysi in monte Sinai; et praeceptum est a Domino ut sit populus paratus ad audiendam vocem in diem tertium, et ne appropinquent uxoribus suis. Et iterum Dominus ad [Col. 0441C] Moysen: Tolletis de cunctis frugibus vestris primitias, et offeretis ea Domino Deo vestro (Deut. XXVI, 2). Quod et in Novo Testamento constitutum est, juxta id quod Dominus ait: Non possunt filii sponsi jejunare, quandiu cum illis est sponsus (Matth. XIX, 15), et reliqua. Quod juxta congruentiam temporum post ascensionem Domini ad coelos, praesentia corporali subtracta, tunc indictum est jejunium quarti mensis, secundo sabbato. Hoc autem jejunium idem beatus Gregorius per praefatum legatum, in antiphonario suo et missali, in plena hebdomada post Pentecosten, Anglorum Ecclesiae celebrandum destinavit. Quod non solum nostra testantur antiphonaria; sed et ipsa quae cum missalibus suis conspeximus apud apostolorum Petri et Pauli limina.

[Col. 0441D] III. Tertium jejunium septimi mensis, a Domino per Moysen praecipitur dicentem: Loquere filiis Israel, et dices ad eos: Decimus dies mensis septimi vocabitur sanctus, humiliabitis animas vestras in jejunio. Omnis anima quae afflicta non fuerit die hoc, peribit de populo suo (Levit. XXIII, 7). Idcirco autem in Ecclesia [Col. 0442A] hoc jejunium celebratur secundum antiquam consuetudinem, vel quia decrescunt dies, et nox augetur: quia ad defectum solis et noctis augmentum vita nostra deficere adveniente morte ostenditur; quae mors in judicio Dei et resurrectione reparabitur ad vitam: et si vitae nostrae terminus defectione dierum exprimitur, mortisque adventus in augmento noctis, necessarium duximus, ut ob memoriam et recordationem tanti mysterii, omni anno humiliemus animas nostras, ut filios Israel hoc in tempore fecisse legimus, in jejunio et afflictione, non solum a cibis, sed ab omnibus vitiorum contagiis: attendentes sermonem Evangelii: Ambulate dum lucem habetis, ut non tenebrae vos comprehendant; veniet autem nox quando nemo potest operari (Joan. XII, 35). Hoc [Col. 0442B] Anglorum Ecclesia in plena hebdomada ante aequinoctium, neglecta tertiae hebdomadae computatione, solet celebrare.

IV. Quartum jejunium mense Novembrio a veteribus colebatur, juxta praeceptum Domini ad Jeremiam dicentis: Tolle volumen libri, et scribe in eo omnia verba quae locutus sum adversus Israel et Judam. Et factum est in mense nono praedicaverunt jejunium in conspectu Domini omni populo in Jerusalem (Jerem. LVI, 2). Hac ergo auctoritate divinarum Scripturarum, Ecclesia catholica morem obtinet, et jejunium atque observationem mense celebrat decimo, sabbato quarto, propter advenientem venerabilem solemnitatem Domini nostri Jesu Christi: ubi ante plures dies et continentia carnis et jejunia exhibenda sunt, ut [Col. 0442C] unusquisque fidelis praeparet se ad communionem corporis et sanguinis Christi, cum devotione sumendam. Quod et Anglorum semper in plena hebdomada ante Natale Domini consuevit, non solum quarta et sexta feria, et sabbato, sed et juges duodecim dies in jejuniis, et vigiliis et orationibus, eleemosynarum largitionibus, et in monasteriis, et in plebibus, ante Natale Domini quasi legitimum jejunium exercuisse perhibetur. Nam haec (Deo gratias) a temporibus Vitaliani papae et Theodori Dorobernensis archiepiscopi inolevit in Ecclesia Anglorum consuetudo, et quasi legitima tenebatur, ut non solum clerici in monasteriis, sed etiam laici cum conjugibus et familiis suis ad confessores suos pervenirent, et se fletibus a carnalis concupiscentiae consortio his duodecim [Col. 0442D] diebus cum eleemosynarum largitione mundarent: quatenus puriores dominicae communionis perceptionem in natale Domini perciperent; praeter haec namque constituta jejunia, quarta et sexta feria propter passionem Christi, et sabbato, propter quod ipso die jacuit in sepulcro, plerique jejunaverunt.




[Col. 0443]
[a 1Kb] SANCTI EGBERTI EBORACENSIS ARCHIEPISCOPI CANONES DE REMEDIIS PECCATORUM. (C)*



PRAEFATIO.
[Col. 0443A]

De remediis peccatorum paucissima haec quae sequuntur ex priorum monimentis excerpsimus; in quibus tamen omnibus non auctoritate censoris, sed consilio potius compatientis usi sumus, solerter admonentes doctum quemque sacerdotem Christi, ut in universis quae hic annotata reperit, sexum, aetatem, conditionem, statum, personam cujusque poenitentiam agere volentis, ipsum quoque cor poenitentis curiose discernat, et secundum haec, ut sibi visum fuerit, singula quaeque judicet. Quibusdam namque a cibis abstinendo, [b 1Kb] nonnullis genua saepius flectendo, sive in cruce stando, aut aliud aliquid hujusmodi, quod [c 1Kb] ad purgationem peccatorum pertineat, faciendo, plurimis universa haec agendo, sua [Col. 0443B] necesse est errata corrigere: quae universa in examine discreti debent pendere judicis.



I. Excerptum de canonibus Catholicorum Patrum, vel poenitentiae ad remedium animarum domini Egberti archiepiscopi.

Institutio illa sancta, quae fiebat in diebus patrum nostrorum, rectas vias nunquam deseruit, qui instituerunt poenitentibus atque lugentibus suas passiones ad vera medicamenta salutis: quia diversitas culparum diversitatem facit poenitentibus medicamentorum, vel sicut medici corporum diversa medicamina vel potiones solent facere contra diversitatem infirmitatum, vel judices saecularium causarum. Diversa igitur judicia, qui boni sunt et recti, pensant et tractant, quomodo recte judicent inter [Col. 0443C] miseros et divites, inter causam et causam. Quanto magis igitur, o sacerdotes Dei, diversa medicamenta animarum invisibilium hominibus pensare et tractare oporteat, ne per stultum medicum vulnera animarum [d 1Kb] fiant pejora, Propheta dicente: Computruerunt et deterioraverunt cicatrices meae a facie insipientiae meae. O stulte medice, noli decipere animam tuam, et illius ne duplicem poenam accipies, [e 1Kb] vel septupla vel millena. Audi Christum dicentem: Si caecus caecum duxerit, ambo cadent in foveam. Si tu non cogitas judicium meum, alter homo non audit neque videt, qui me judicet. O non intelligis quia [Col. 0444A] Deus judex justus et fortis videt et audit, et in palam abscondita deducit, et reddit secundum opera: et item vere sunt nonnulli caecorum canum similitudine currentium ad cadavera mortuorum, vel corvorum volantium, qui ad sacerdotium vehuntur, qui non propter Dominum, sed plus propter honorem terrenum inhiantes, caeci [f 1Kb] divina sapientia. De talibus dixit Gregorius Nazianzenus: Timeo hoc quod canes assectantur officium pastorale, maxime cum in semetipsis nihil pastoralis praeparaverint disciplinae. Ezechiel namque ait: Vae pastoribus Israel, qui pascebant semetipsos, et non gregem: lac bibebant, et lanis eorum operiebantur, et quod crassum fuit manducabant, quod fractum fuit non alligabant (Oseae IV), etc. Item Ezechiel ait: Vae sacerdotibus, qui comedunt [Col. 0444B] populi mei peccata, hoc est, sibi eorum sumentes victimas, et non orantes pro eis. Comedentes hostias, et non corripientes: qui ubi morituros homines audiunt, inde gaudentes praeparant se ad praedam quasi corvi ad cadavera mortuorum. Nunc ergo, fratres, qui voluerit [g 1Kb] sacerdotalem auctoritatem accipere, in primis cogitet propter Deum, et praeparet arma ejus antequam manus episcopi tangat caput, id est, psalterium, lectionarium, antiphonarium, missale, baptisterium, [h 1Kb] martyrologium, in anno circuli ad praedicationem cum bonis operibus, et computum cum cyclo, [i 1Kb] hoc est jus sacerdotum. Postea autem suum poenitentialem, qui hoc ordine secundum auctoritatem canonum ordinatur, ut discretiones omnium causarum investiget primitus, sine quibus [Col. 0444C] rectum judicium non potest stare, quia scriptum est: In nulla re appareas indiscretus, sed distingue quid, ubi, quandiu, quando, qualiter debeas facere. Non omnibus ergo in una eademque libra pensandum est, licet in uno constringantur vitio: sed discretio sit unoquoque eorum, hoc est inter divitem et pauperem; liberum, servum, infantem, puerum, juvenem, adolescentem, aetate senem, hebetem, gnarum; laicum, clericum, monachum, episcopum, presbyterum, diaconum, subdiaconum, lectorem; in gradu, vel sine; in conjugio, vel sine; peregrinum, [j 1Kb] virginem, feminam, [k 1Kb] canonicam, vel sanctimonialem [l 1Kb] , [Col. 0445A] debilem, infirmum, sanum. De qualitate pecudum vel hominum, continens vel incontinens, voluntate [a 1Kb] vel in casu, in publico vel in abscondito, quasi compunctione emendet necessitate vel in voluntate, loca et tempora collationum constituerunt sancti apostoli. Deinde sancti Patres, et sanctus Penufius [b 1Kb] : deinde canones sanctorum Patrum, deinde alii atque alii, ut Hieronymus, et Augustinus, et Gregorius, et Theodorus. Ex quorum omnium ista descripsimus dictis et sententiis veraciter, ut salvi sint omnes, et non pusillanimes, quia potentes potenter tormenta patientur (Sap. VI). Item in Jesu filii Sirach: In judicando esto misericors, pusillis ut pater, et pro viro matri illorum (Eccles. IV). Item sanctus Jacobus dixit: Judicium sine misericordia erit illi qui non facit [Col. 0445B] misericordiam; superexaltat autem misericordia judicium (Jac. II) ut idem ipse consequatur: ut sanctus Benedictus, hoc est qui veram poenitentiam faciunt in jejunio et fletu, in eleemosynis, in orationibus, et perpetrata iterum non faciunt; et si faciunt, tamen non perseverant in eis, quia Deus dixit: Malum cogitasti, ignovi; malum dixisti, ignovi; malum fecisti, ignovi; perseverare vis in malo, non ignosco. Ergo qui perseverant in malo, non ignosce, sed judica judicium districtum secundum canones, ut alii timorem habeant.



II. De fornicatione.

[c 1Kb] Adolescens si cum virgine peccaverit, annum unum poeniteat. Si semel et fortuito, levietur, et tamen usque ad annum plenum. Si intra viginti annos [Col. 0445C] puella adolescens, tres quadragesimas, et ferias legitimas. Si propter hoc peccatum servitio humano additi sunt, quadraginta dies: si nitens tantum, et non coinquinatus, viginti dies poeniteat. Si vidua obstuprata, annum totum, et dies jejuniorum in altero: si usque ad generatum filium, annos duos integros, et duos alios levius. Si et occiderint, annos tres, et alios quatuor levius. Si monachus laicam, tres annos poeniteat; illa duos, et legitimas ferias. Si monacham laicus, duos annos poeniteat, et legitimas ferias; illa tres. Si usque ad generatum filium, annos quatuor: si et occiderint, septem annos poeniteat. Si quis vacans alterius uxorem polluit, duos annos poeniteat. Si uxoratus virginem, similiter: ita ut primo horum a sua contineat, si ei consenserit; [Col. 0445D] alioquin addatur modus poenitentiae. Si uxoratus uxorem alterius, tres annos poeniteat: primo horum a propria consentiente abstineat. Si uxoratus ancillam suam, annum unum poeniteat, et tres quadragesimas, et legitimas ferias tribus mensibus primis, et a sua se contineat. Illa si invita passa est, quadraginta dies poeniteat: si consentiens, tres quadragesimas, et legitimas ferias. Si adolescens, sororem [Col. 0446A] septem annos poeniteat: si matrem, septem annos, et quandiu vixerit, nunquam sine poenitentia. Si sodomitae, annos septem; si in consuetudine, annos septem; vel si monachus, annos septem. Qui cum pecude peccat, annum unum; si monachus est, duos annos. Qui saepe fornicantur laicus cum laica, tres annos poeniteant, et quanto saepius aut negligentius, tanto magis et tempus addat et modum. Qui diutius fornicationi, perjurio, latrociniis, caeterisque flagitiis servivit, annos septem poeniteat. Qui complexu feminae illecebroso, vel osculo polluitur, dies triginta poeniteat. Qui contactu ejus inverecundo ad carnem, tres menses poeniteat. Puer se ipsum voluntate polluens, triginta dies poeniteat; juvenis quadraginta. Qui in turpiloquio polluitur negligens, [Col. 0446B] septem dies poeniteat. Qui impugnatione cogitationis et naturae inquinatur nolens, per quatuor dies quinquagenos psalmos canat, et quarta et sexta feria jejunet ad nonam vel ad vesperam. Qui in ecclesia consecrata nubunt: qui in ecclesia per somnium polluitur, tres dies poeniteat; uxoratus contineat se quadraginta dies anni ante Pascha et Natale Domini; et omni die Dominico, et quarta et sexta feria a conceptione manifestata, usque post natam sobolem. Vir contineat se ab uxorem tres menses. Uxor post natam sobolem abstineat se ab ecclesia, si filius est, dies triginta, si filia quadraginta. Sed in tempore menstrui sanguinis, nam qui tunc [d 1Kb] sumpserit, triginta dies poeniteat, qui septem dies. Parens, cujus filius per negligentiam non baptizatus obiit, [Col. 0446C] unum annum poeniteat, et nunquam sine aliqua poenitentia. Si sacerdos, ad quem pertinebat, vocatus venire neglexerit, ipse ob damnationem animae judicio episcopi sui castigetur. Sed in omnibus licet fidelibus, ubi forte morituros invenerint non baptizatos, imo praeceptum est, animas eripere a diabolo per baptisma: id est, benedictam simpliciter aquam in nomine Domini, baptizare illos in nomine Patris, et Filii, et Spiritus sancti. Intincto autem superfusus aqua, unde oportet eos qui possunt, fideles monachos maxime, et scientiam habere baptizandi, et si longius alicubi exierint, [e 1Kb] eucharistiam semper secum habere.



III. De occisione.

[f 1Kb] Qui occiderit monachum aut clericum, arma [Col. 0446D] relinquat, et Deo serviat, vel septem annos poeniteat. Qui laicum, odii meditatione, vel possidendae haereditatis ejus, annos quatuor. Qui pro vindicta fratris, unum annum. Et in sequentibus duos annos, tres quadragesimas ac legitimas ferias. Qui per iram subitam et rixam, tres annos poeniteat. Qui casu, unum annum. Qui in bello publico, dies quadraginta. Qui jubente domino suo servus, dies [Col. 0447A] quadraginta. Qui liber jubente majore suo innocentem, annum unum, et sequentes duas tres quadragesimas, et legitimas ferias. Qui super rixam ictu debilem vel deformem hominem reddit, impensas in medicos, et maculae pretium, et opus ejus, donec sanetur, restituat, et dimidium annum. Si vero non habet unde restituat haec, annum integrum. Qui ad feriendum hominem surrexerit, volens eum occidere, duas septimanas poeniteat. Si clericus fuit, septem menses. Quod et si vulneraverit, dies quadraginta. Si clericus, annum totum. Sed et pecuniam pro modo vulneris, licet lex non [a 1Kb] commendat, cui inflixit tribuat, ne laesus [b 1Kb] scandalizet. Mulier partum suum ante dies quadraginta sponte perdens, unum annum poeniteat. Si vero post quadraginta dies, [Col. 0447B] tres annos poeniteat. Si vero postquam natus fuit, quasi homicida. Sed distat multum, utrum paupercula [c 1Kb] per difficultatem nutriendi, an fornicaria, causa sceleris celandi faciat. Qui perjurat sciens, compulsus a domino suo, tres quadragesimas poeniteat, ac legitimas ferias. Qui sciens virtutem juramenti vel perjurii, perjurat in manu episcopi aut presbyteri, vel altari, vel cruce consecrata, tres annos poeniteat. Si vero in cruce non consecrata, unum annum poeniteat. Si autem in manu hominis, apud [d 8Kb] Graecos nihil est. Qui [e 1Kb] seducit nescium perjurare pernoxio, qui et postea perjurium suum cognovit, unum annum poeniteat.



IV. De immunda carne.

Qui manducat carnem immundam aut dilaceratam [Col. 0447C] a bestiis, quadraginta dies poeniteat. Si necessitate famis cogente, multo levius. Mus si ceciderit in liquorem, tollatur inde, et aspergatur liquor ille aqua benedicta: si vero mortuus sit, abjiciatur totus liquor, nec ab hominibus sumatur, sive lac sit, sive cerevisia, vel aliquid hujusmodi: quod si mortuus sit, liquor ille in quo mus vel mustela incidens moritur, purgetur, et aspergatur aqua sancta, et sumatur, si necessitas sit. Si avis stercoraverit in quemcunque liquorem, hujusmodi tollatur stercus, et mundetur cibus aqua benedicta, et sumatur. Qui sanguinem nescius cum saliva sorbet, non ei nocebit; qui manducans proprio polluitur inscius, non ei nocet. Si autem scit, poenitentiam agat juxta modum pollutionis.



V. De capitalibus criminibus.
[Col. 0447D]

Nunc igitur capitalia crimina secundum canones explicabo. Prima [f 1Kb] superbia, invidia, fornicatio, inanis gloria, ira longo tempore, tristitia saeculi, avaritia, ventris ingluvies. Augustinus adjecit sacrilegium, id est, sacrarum rerum furtum, et hoc est maximum furtum, vel idololatriis servientem, id est, auspiciis, et reliqua. Deinde adulterium, falsum testimonium, furtum, rapina, ebrietas assidua, idololatria. Molles, [Col. 0448A] sodomitae, maledici, perjuri. Ista sunt ergo capitalia crimina. Sanctus Paulus et Augustinus, et alii sancti computaverunt, pro istis fieri oportere eleemosynas largas, et longum tempus jejunium teneatur. Id est, ut alii judicant, pro capitalibus, id est, adulteris, homicidis, perjuris, fornicariis, et similibus. Laicus quatuor annos poeniteat, clericus quinque, subdiaconus sex, diaconus octo, presbyter decem, episcopus duodecim, si consuetudo erat.



VI. De minoribus peccatis.

Id est, furtum, falsum testimonium, et similibus. Laici annum unum, clerici duos, subdiaconus tres, diaconus quatuor, presbyter quinque, episcopus septem annos poeniteant. Item sodomitis si consuetudo erat, episcopus quatuordecim annos poeniteat, [Col. 0448B] presbyter duodecim, diaconus decem, subdiaconi octo, clerici septem, laici quinque: monachus si fornicationem facit cum ancilla Dei, quatuor annos poeniteat: si cum puella, septem annos poeniteat. De parricidis vel fratricidis, quidam septem, quidam quatuordecim et septem.



VII. De cupiditate caeterisque flagitiis.

Item cupidus vel avarus, vel ebriosus, vel superbus, vel invidus, vel rapax, vel iracundia longa, vel maledicus, vel his similia [g 1Kb] , quae enumerare longum est, tres annos poeniteat. Item [h 1Kb] si clericus cum quadrupede fornicaverit, duos annos poeniteat, subdiaconus tres, diaconus quinque, presbyter septem, episcopus decem annos poeniteat. Qui cum matre fornicaverit, quindecim annos poeniteat. Si cum filia vel sorore, [Col. 0448C] duodecim annos poeniteat. Qui cum fratre naturali fornicaverit per commixtionem carnis, ab omni carne se abstineat, quindecim annos poeniteat. Si clericus venationes exercuerit, annum unum poeniteat, diaconus duos, presbyter tres. Si presbyter, vel diaconus, vel monachus uxorem duxerit, in conscientia populi deponatur. Si adulterium perpetraverit cum ea, et in conscientia populi devenit, projiciatur extra Ecclesiam, et inter laicos poeniteat quandiu vixerit. Qui dimiserit uxorem suam alteri conjugi, septem annos poeniteat. Si clericus homicidium fecerit, et proximum suum occiderit, decem annos poeniteat, exul septem poeniteat, si odii meditatio fuit. Si laicus homicidium fecerit per furorem, [Col. 0448D] et meditationem, quatuor annos poeniteat, vel quinque, vel septem annos poeniteat. Si per rixam, quatuor annos poeniteat. Item qui immolat daemonibus in magnis, si consuetudo est, decem annos poeniteat: in minimis annum unum: auguriis et divinationibus, quinque annos poeniteat. Emissores tempestatum septem annos poeniteant; ut poenitentia semper isto ordine servata sit ab uno anno, et deinceps de qualicunque peccato: id est, in unaquaque [Col. 0449A] hebdomada tres dies vino, et sine medone, carne: et jejunet usque ad vesperam, et manducet de sicco cibo, et tres quadragesimas semper de sicco cibo, et jejunet tres dies ad nonam, et tres ad vesperam; et in diebus Dominicis, et in Natale Domini quatuor dies, et in Epiphaniam, et in Pascha, usque in albas, et Ascensionem Domini, et Pentecosten, et sancti Michael, et sanctae Mariae, et sancti Joannis Baptistae, et duodecim apostolorum, et sancti Martini, et illius sancti festivitatem, qui in illa provincia est in his praedictis diebus [a 1Kb] faciat charitatem, sicut sui compares, clerici sive laici. Ebrietatem et ventris distentionem in omnibus caveant. Faciant quod Apostolus dicit: Sive manducatis, sive bibitis, vel quidquid facitis, omnia ad gloriam Dei facite [Col. 0449B] (I Cor. X). Tunc ergo digna poenitentia est, si hoc impleatur.



VIII. De clericorum poenitentia.

Item in canone apostolorum [b 1Kb] indicatur, ut episcopus, presbyter, diaconus, qui in fornicatione aut perjurio, aut furto captus est, deponatur, non tamen communione privetur, quia non judicat Deus bis in idipsum (Nahum, sec. LXX). Si quis pontifex fornicationem faciens, naturalem judicabit, duodecim annos poeniteat; per multas lacrymas et eleemosynas veniam a Domino petat; post annos tres vel quatuor levius. Presbyter cum puella non praelato monachi voto annos tres vel quatuor poeniteat, tres quadragesimas, et quartas et sextas ferias semper de sicco cibo. Si cum [Col. 0449C] ancilla Dei, aut cum masculo, plus addetur, id est, septem annos poeniteat, si consuetudo est. Similiter diaconi, si monachi non sunt, duos vel tres annos poeniteant. Sic et monachus sine gradu, si cum puella, annos tres. Si diaconus vel monachi sunt, quinque vel septem annos poeniteant: si sine voto, monachi cum puella, novem annos vel decem poeniteant. Clericus sine voto monachi fornicatus, unum annum poeniteat. Si frequenter, duos annos poeniteat. Si cum canonica, duos annos; frequenter, tres. Si genuerit filium, plus poeniteat, id est, quatuor vel quinque annos, alii dicunt septem exul fiat. Sic et virgo sanctimonialis cum laicis sine gradu, si clericus, qui canonici sunt unum annum; frequenter, duos. In gradu autem, sicut monachus, id est, tres [Col. 0449D] annos. Theodorus dixit: Monachus faciens fornicationem, et non invenit, unum annum poeniteat et dimidium. Item monachus faciens cum puella, sex annos poeniteat. Laicus maculans se cum ancilla Dei, annos duos poeniteat. Si genuerit ex ea, tres annos poeniteat. Si sine conjugio sunt, tres quadragesimas; quidam quadraginta dies judicant, id est, consuetum. Item sodomitae quidam, decem, id est, qui saepe fecerit, vel in gradu quidam septem annos, quidam annum, ut mollis quidam centum dies, ut pueri, viri inter annos, si pueri duos annos. Qui cum pecude peccaverit, vel jumento, decem annos [Col. 0450A] poeniteat, quidam septem, quidam tres, quidam unum, quidam centum dies, ut pueri. Oportebat discretionem esse inter qualitatem pecudum, vel hominum, sicut supra diximus. Item episcopus, si cum quadrupede fornicaverit, octo annos poeniteat. Si consuetudo, decem, presbyter quinque, diaconus tres, clericus duo.



IX. De juramento.

Qui juramentum fecerit in ecclesia, aut in Evangelio, sive in reliquiis sanctorum, septem annos poeniteat. Alii duodecim annos judicant. Sive in manu episcopi aut presbyteri vel diaconi, sive in cruce consecrata, unum annum poeniteat. Alii tres vel quatuor judicant. Et in cruce non consecrata, unum annum, vel septem menses, ut aliis: qui autem seductus [Col. 0450B] ignorans, et postea cognoscit, unum annum poeniteat, vel tres quadragesimas, vel quadraginta dies poeniteat. Si quis coactus pro qualibet causa necessitatis, tres quadragesimas, alii tres, annum unum, et ex eis in pane et in aqua, ut alii judicant. Item perjuri tres annos, qui suspicatur priusquam jumentum ducatur, et tamen jurat per consensum, duos annos poeniteat. Si quis in manu laici juraverit, apud Graecos nihil est.



X. De abstinentia mulierum.

Mulier abstineat se a viro suo, quando conceperit, antequam pepererit: et post partum quadraginta dies. Qui autem nupserit his diebus, decem dies poeniteat, vel triginta, vel viginti. Qui in matrimonio sunt, abstineant se tres quadragesimas, et poeniteat, [Col. 0450C] vel triginta, vel viginti. Qui in matrimonio sunt, abstineant se tres quadragesimas, et in dominica nocte, et in sabbato et feria quarta et tertia, qui legitime sunt, et tres noctes abstineant se, antequam communicent. Qui in quadragesima ante Pascha cognoscit uxorem suam, et noluit abstinere, unum annum poeniteat, vel suum pretium reddat ad ecclesiam, vel pauperibus dividat, vel viginti sex solidos reddat. Si per ebrietatem vel aliqua causa accesserit sine consuetudine, quadraginta dies poeniteat. Mulier si divinationes fecerit, vel incantationes diabolicas, unum annum poeniteat, vel tres quadragesimas, vel quadraginta dies, juxta qualitatem culpae. Mulier si aliquem interfecerit, imitantem maleficia sua, id est, per poculum, aut per artem aliquam, quatuor [Col. 0450D] annos poeniteat. Si paupercula, quatuor annos. Mulier si occiderit filium suum per homicidium, undecim annos poeniteat.



XI. De auguriis vel divinationibus.

Auguria vel sortes, quae dicuntur falsa sanctorum, vel divinationibus observare, vel quarumcunque scripturarum inspectione futura promittunt, vel votum voverit [c 1Kb] in arborem vel in quamlibet rem, excepta ecclesia, si clericus laici, excommunicentur ab ecclesia, vel tres annos clericus poeniteat, laici duo vel uno et dimidio. Mulier si filium suum supra tectum ponit, vel in fornacem, pro sanitate febrium, [Col. 0451A] quinque annos poeniteat. Nolite exercere, quando luna obscuratur, ut clamoribus ac maleficiis sacrilego usu, se defensare posse confidunt. [a 1Kb] Caragios et divinos praecantatores [b 1Kb] , laici tres dies sine cerevisia vel vino et carne, alii duodecim dies. Si fidelis laicus sit, qui pro nequitia inebriat alterum, quadraginta dies poeniteat. Si vomitum facit infirmitatis causa, sine culpa est.



XII. De ebrietate.

Si per ebrietatem vel voracitatem evomuerit eucharistiam, quadraginta dies poeniteat clericus monachus, diaconus sexaginta, presbyter septuaginta, episcopus [c 1Kb] centum decem. Si infirmitatis causa, septem dies unusquisque: sine infirmitatis causa, sacrificii die quatuor dies: quidam psalterium, quidam [Col. 0451B] bis psalterium [d 1Kb] suum sacrificii die in ignem projecit, vel in flumine, centum psalmos cantet. Si canes comedunt talem vomitum, centum diebus, si scit: si non scit, quadraginta. Qui vero inebriantur contra praeceptum Domini, si votum sanctitatis habent (hoc est ebrietas, quando statum mentis mutat, et linguae balbutiunt, et oculi turbantur, et vertigo erit, et ventris distensio, ac dolor sequitur), si clericus sit, quatuor dies poeniteat, monachus quatuordecim; diaconus quatuor hebdomadas, presbyter quatuor, episcopus quinque, praelati tres sine vino et carne.



XIII. De eucharistia.

Si quis eucharistiam negligentiae causa perdiderit, unum annum poeniteat, tres quadragesimas, seu quadraginta dies poeniteat. Si sacrificium in terra ceciderit [Col. 0451C] causa negligentiae, quinquaginta psalmos cantet. Qui neglexerit sacrificium, ut vermes in eo sint, ut colorem non habeat, saporemque, viginti dies poeniteat vel triginta, vel quadraginta, et [e 1Kb] in igne accendetur: cinis ejus sub altare abscondatur. Si usque ad terram ceciderit, unum diem poeniteat: si [f 1Kb] stella arserit, altare ceciderit, triginta dies poeniteat. Qui in ecclesia modicam partem perdiderit, et non invenerit, viginti dies poeniteat, unoquoque die psalmos quadraginta cantet. Qui autem in [g 1Kb] plebem suum chrismalem perdiderit, et non invenerit, quadraginta dies poeniteat, vel tres quadragesimas. Qui perfuderit [h 1Kb] calicem in finem solemnitatis, triginta dies poeniteat.



XIV. De diversis causis.

[Col. 0451D] Qui [i 1Kb] creaturam perdiderit, ithus, tabulas, aut schedulam suam, sal benedictum, panem novum consecratum, vel aliquid huic simile, quatuor dies poeniteat. Qui morticinum inscius comederit, quadraginta dies poeniteat: si autem sciens, centum [Col. 0452A] dies poeniteat. Qui [j 1Kb] fraudatum comedit, et est inops vel hebes, quatuor dies poeniteat: sani autem et infirmi, si sciunt, quadraginta dies poeniteant. Qui saepe faciunt, tres quadragesimas, vel annum. Qui comedit vel bibit intinctum a familiari bestia, id est, cane, vel catto, et scit, centum psalmos cantet, vel unum diem jejunet. Si quis dederit alicui liquorem in quo mus vel mustella mortua inveniuntur, si saecularis, quatuor dies poeniteat, in coenobiis trecentos psalmos cantet. Qui postea noverit quod talem potum biberit, [k 1Kb] psalterium cantet. Si quis semicoctum comederit inscius, tres dies poeniteat, vel psalterium cantet. Sciens autem, quatuor dies poeniteat. Pro modico furto, triginta dies poeniteat in viginti annos. Pueri decem annorum aliquod [Col. 0452B] furtum facientes, quatuor dies poeniteant. Si quis intinxerit manum in aliquo cibo, et non idonea manu, centum [l 1Kb] palmadas emendetur. Si in farina aut in aliquo cibo sicco aut in pulte aut lacte coagulato mus vel mustella mortua inveniuntur, quod in circuitu ejus remanserit, projicietur foras: et quod reliquum est manducetur. Item qui autem, quod in poenitentiale scriptum est, implere poterit, bonum est; qui autem non potest, consilium damus per misericordiam Dei in primitus pro uno die in pane et aqua quinquaginta psalmos [m 1Kb] genuflectendo, aut sine flexu septuaginta psalmos, intra ecclesiam, vel in uno loco per ordinem psallat: et pro uno die valent ducentae genufluxiones, vel unus denarius [n 1Kb] pro die valet, et tres [Col. 0452C] eleemosynas tres pauperes valent: quidam dicunt quinquaginta [o 1Kb] percussiones, quinquaginta psalmi pro uno die valent. Id est, hieme, in autumno, et in verno, centum percussiones vel psalmos, et in aestate, centum quinquaginta psalmos vel percussiones. Item pro uno mense, quod in pane et aqua poenitere debet, psalmos in genuflexu, vel sine flexu, id est, sexcentos octoginta, et postea omnes dies reficiant ad sextam, nisi quarta et sexta feria jejunet ad nonam. A carne [p 1Kb] et vino abstineat se, alium cibum postquam psallat sumat. In secundo anno remissior poenitentia erit, de Natali Domini usque in Epiphania, et illos praedictos dies, qui supra scribuntur, qui impoenitentiae non computantur. Item qui non potest sic agere poenitentiam, sicut [Col. 0452D] superius diximus, in primo anno eroget in eleemosyna solidos viginti tres, pro uno anno in pane et aqua, donet in eleemosyna solidos viginti duos, et in unaquaque hebdomade unum diem jejunet ad nonam, et alium ad vesperum, et 3 quadr. in 2 [Col. 0453A] viginti solidos, pro tribus annis octodecim solidos, quae sunt sexaginta quatuor solidi. Potentes homines pro culpis criminalibus faciant, ut Zachaeus ait: Domine omnium bonorum meorum dimidium do pauperibus, et si quid aliquid injusti abstuli, in quadruplum reddam (Luc. XIX): et de mancipiis dimittat liberos, et captivos redimat, et a quo die desinat peccare non desinat communicare, [a 1Kb] sicut apostolus ait: Qui per corpus peccat, per corpus emendat, hoc est jejuniis et vigiliis, et orationibus ad Dominum, qui conversus fuerit, et omne malum fecit, in effundendum sanguinem, in furto, in fornicatione, in mendacio, et juramento, et omnibus malis: et postea Deo servire vult usque in finem, tres et duos annos poeniteat, vel quomodo sacerdos judicet. Ipse [Col. 0453B] tamen cogitet de medicamento animarum, quomodo suam vel eorum animas servare valeat in erudiendo, in docendo sanum sermonem, quod qui bene ministrat, [Col. 0454A] bonum gradum sibi acquirit apud eum qui est super omnia Deus benedictus in saecula saeculorum. Amen.



XV. Item de pretio anni, vel diei.

[b 1Kb] Primo anno quidam promiserunt quatuor triduanas, interveniente una nocte. Alii aiunt duodecim triduanae: hoc est semel in uno mense triduanas quidam dixerunt. Quidam verberibus aut in vigiliis insistendo, quatriduum: alii sic, alii vero sic. Pretium autem diei, hoc est [c 1Kb] agapen, duobus vel tribus pauperibus. Alii totum psalterium, id est, in aestate, in hieme vero, et in verno vel autumno quinquaginta psalmos. Quidam duodecim plagas vel percussiones, vel plus minus, vel discernat tempora. Quidam in labore alieno, vel inflectendo quadraginta bis desinat, [Col. 0454B] quadraginta ter desinat, 120 sexies desinat, et addetur 10, secundo 20, superiori 30, si labor non sit.




ANNO DOMINI DCCXXXI.
S. GREGORIUS II, ROMANUS PONTIFEX.




[Col. 0453]
NOTITIA HISTORICA IN S. GREGORIUM PAPAM II.
(Lib. Pontific. ex var. edd.)

[Col. 0453B] [a 12Kb] Gregorius [1 1Kb] II natione Romanus, ex patre Marcello, [Col. 0453C] sedit [2 1Kb] annos XVI, menses octo, dies viginti. [3 1Kb] Fuit autem temporibus Anastasii, Theodosii, Leonis atque Constantini Augustorum. Hic a parva [Col. 0454B] aetate in patriarchio nutritus [4 1Kb] sub sanctae memoriae [Col. 0454C] domno Sergio papa, subdiaconus atque [5 1Kb] sacellarius factus, bibliothecae [6 1Kb] illi est cura commissa, deinde ad diaconatus ordinem provectus est. Et cum viro [Col. 0455A] sancto Constantino pontifice ad regiam profectus est urbem [1 1Kb] atque a Justiniano principe inquisitus, [a 1Kb] de quibusdam capitulis optima responsione unamquamque [Col. 0456A] solvit quaestionem. Erat enim vir castus, divinae Scripturae eruditus, facundus loquela et constans animo, ecclesiasticarum rerum defensor, et [2 1Kb] contrariis [Col. 0457A] fortissimus impugnator. [1 1Kb] Hic exordio pontificatus sui [a 1Kb] calcarias decoqui jussit, et a [2 1Kb] porta sancti Laurentii inchoans hujus civitatis muros restaurare decreverat, et aliquam partem faciens, [Col. 0458A] emergentibus incongruis variisque tumultibus praepeditus est.

[b 4Kb] Hujus temporibus [c 3Kb] Joannes Constantinopolitanus antistes synodicam [3 1Kb] ei misit, atque ad eum rescriptis [Col. 0459A] idem usus est pontifex. Hic [1 1Kb] maximam partem basilicae beati [2 1Kb] Pauli apostoli, quae ceciderat, allatis de Calabria trabibus cooperuit, et altare a novo fecit, et ciborium argenteum, quod fuerat ruina quassatum [3 1Kb] . Sancti Laurentii pariter ecclesiam foris muros sitam, quae trabibus confractis [Col. 0460A] ruinae jam erat vicina, reparavit, atque aquam fistolis compaginatis post multum tempus in eamdem ecclesiam reduxit, diversasque [4 1Kb] ecclesias in ruinis positas innovavit, quas per ordinem dicere longum est. [a 13Kb] Hic in Germania per Bonifacium episcopum verbum salutis praedicavit, et gentem illam sedentem [Col. 0461A] in tenebris doctrina lucis convertit [1 1Kb] ad Christum. Hic monasteria, quae [2 1Kb] secus basilicam sancti Pauli erant, ad solitudinem deducta innovavit, atque ordinatis [Col. 0462A] servis Dei monachis congregationem post longum tempus constituit, ut [3 1Kb] ibidem die, noctuque Deo redderent laudes. Hic [4 1Kb] gerocomium, quod [5 1Kb] post [Col. 0463A] absidem sanctae Dei Genitricis ad praesepe situm est, monasterium instituit. Atque monasterium sancti Andreae apostoli, quod Barbarae nuncupatur, ad nimiam deductum desertionem, [1 1Kb] in quo nec unus [2 1Kb] habebatur monachus, [3 1Kb] ascitis monachis, ordinavit, ut utraque monasteria ad sanctam Dei Genitricem singulis diebus atque noctibus Deo laudes canerent.

Eo tempore [a 3Kb] Luitprandus rex donationem patrimonii Alpium [4 1Kb] Cotziarum, quam Aripertus rex fecerat, hicque repetierat, admonitione tanti viri vel increpatione redditam confirmavit. [5 1Kb] Hujus temporibus. signum in luna factum est indictione 14, et visa est cruentata usque ad mediam noctem. Eo itaque tempore [6 1Kb] Teudo dux gentis [7 1Kb] Bajoariorum [8 1Kb] ad apostoli beati Petri limina primus de gente eadem [Col. 0463B] occurrit, orationis voto. Hujus temporibus [b 2Kb] Anastasius [Col. 0464A] imperator classem navium praeparatam in partibus Alexandriae direxit contra a Deo [9 1Kb] destructos Agarenos, qui, ad aliud versi consilium, antequam pervenissent ad destinatum locum, ab itinere medio ad regiam regressi sunt urbem, Theodosium orthodoxum inquirentes imperatorem elegerunt, atque coactum in solio imperii confirmaverunt. Anastasius itaque cum civibus vel quibus potuit de exercitu munitam civitatem Nicaeam perrexit, illic cum classe, in qua Theodosius fuerat imperator, dimicavit, et fere septem millia exercitus sunt interempta. Cujus Anastasii superata pars verbum jam immunitatis [10 1Kb] expetiit. Datoque sibi sacramento clericus factus atque presbyter est consecratus. Protinus etiam ut ingressus est memoratus Theodosius regiam [Col. 0464B] urbem, [c 4Kb] imaginem illam venerandam, in qua [Col. 0465A] sanctae erant sex synodi depictae, et a Philippico nec dicendo fuerat deposita, [1 1Kb] in pristino erexit [2 1Kb] loco, ita ut hujus fidei fervore omnis ab Ecclesia cessaret quaestio.

Eo autem tempore fluvius qui appellatur Tiberis, alveum suum egressus, sese per campestria dedit, intumuit etiam inundatione aquarum multarum, et per portam quae Flaminia dicitur [3 1Kb] ingressus est. Transcendit interea aliquibus in locis, et muros urbis, atque ultra basilicam sancti Marci per plateas se extendit, ita ut in via Lata ad unam et semis staturam aqua ejusdem fluminis excrevisset, atque a porta beati Petri apostoli usque ad pontem Milvium aquae se distenderent, et juxta remissa [4 1Kb] in ipsius fluminis alveum se dedit. Domos itaque evertit, [Col. 0465B] agros dissipavit, eradicans arbusta et segetes. Nam nec serere ipso potuit tempore pars maxima Romanorum. Pro hoc imminebat tribulatio magna. Per dies autem septem aquae Romam tenebant pervasam. [Col. 0466A] A Domno itaque papa litaniae crebro flebant. Cumque in oratione et litaniis persisteret, post octavum jam diem misertus Deus aquam amovit, et fluvius ad proprium regressus est alveum per [5 1Kb] decimam quintam indictionem.

[a 2Kb] Cumanum etiam castrum ipso fuerat tempore a Longobardis pacis dolo pervasum. Quo audito omnes sunt redditi [6 1Kb] tristes. Adhortans etiam sanctissimus pontifex, et commonens Longobardos, ut redderent; qui si non acquiescerent, in iram se divinam incidere pro dolo quem fecerant suis scriptis [7 1Kb] detestabatur, nam et munera eis dare, ut restituerent, voluit multa. Sed illi turgida mente neque monitis audire, nec reddere sunt passi. Unde nimis idem sanctus indoluit pontifex, seseque spei contulit [Col. 0466B] divinae, atque in munitione ducis Neapolitani, et populi vacans, ducatum ei qualiter agerent quotidie scribendo [8 1Kb] praesentabat. Cujus mandato obedientes, consilio inito, moenia ipsius castri, [9 1Kb] virtute sub nocturno [Col. 0467A] ingressi sunt silentio. Joannes scilicet dux [a 2Kb] cum Theodimo subdiacono, et [1 1Kb] rectore, atque exercitu, [b 1Kb] et Longobardos pene trecentos cum eorum [2 1Kb] castaldione interfecerunt, vivos etiam amplius quingentos comprehendentes, captos Neapolim duxerunt. Sic castrum recipere potuerunt. Pro cujus redemptione septuaginta auri libras ipse sanctissimus papa, sicut promiserat antea, dedit.

Hic Jerusalem Ecclesiam sanctam, quae multo fuerat [3 1Kb] detecta tempore, et circumquaque porticus vetustate quassatas trabibus deductis cooperuit ac reparavit. Ambonem etiam marmoreum in eadem [Col. 0468A] ecclesia fecit, eamque diversis ditavit linteis, atque ministeriis. [c 3Kb] Eodem tempore [d 1Kb] nefanda Agarenorum [4 1Kb] gens cum jam Hispaniarum provinciam per decem tenerent annos pervasam, undecimo anno Rhodanum conabantur fluvium transire ad Francias occupandum, ubi Eudo praeerat. Qui facta Francorum generali [5 1Kb] motione contra Saracenos, eos circumdantes interfecerunt, trecenta enim septuaginta quinque millia uno sunt die interfecti, [6 1Kb] ut ejusdem Eudonis Francorum ducis missa pontifici epistola continebat. Mille tantum quingentos ex Francis fuisse mortuos in eodem [7 1Kb] bello dixerunt. Adjiciens quod [e 18Kb] anno [Col. 0469A] praemisso in benedictionem a praedicto viro eis [1 1Kb] directis tribus spongiis, quibus ad usum mensae pontificis apponuntur [a 9Kb] , [2 1Kb] in hora qua bellum committebatur, idem Eudo Aquitaniae princeps populo suo per [Col. 0470A] modicas partes tribuens ad sumendum [3 1Kb] eis, nec unus vulneratus est, nec mortuus ex his qui participati sunt. [4 1Kb] Eo quoque tempore in Campaniae partibus combustum triticum, hordeum, seu legumina [Col. 0471A] quasi pluvia in loco quodam e coelo missa sunt. [a 15Kb] Hic quadragesimali tempore, ut in quinta feria [1 1Kb] jejunium, atque missarum celebritas fieret, in Ecclesiis, quod non agebatur, instituit. Oratorium [2 1Kb] sane [Col. 0472A] in patriarchio in nomine beati Petri apostoli [3 1Kb] diversis ornatum metallis a novo [4 1Kb] refecit, [5 1Kb] et circumquaque altaris parietes deargentavit, ac depinxit duodecim apostolos, qui pens. libras centum et octoginta. [Col. 0473A] [a 14Kb] Illis interea diebus Constantinopolis biennium est a [1 1Kb] nec dicendis Agarenis obsessa. Sed Deo eis contrario maxima illic eorum parte fame ac bello interempta confusi recesserunt [b 3Kb] Leone Principe. [2 1Kb] Nam et ejusdem civitatis populum trecenta dictum est millia [3 1Kb] diversi sexus et aetatis fuisse necessitate vastatum pestilentiae.

[4 1Kb] Eo namque tempore moribus certe honesta et nomine pontificis mater ab hac vita subtracta est. Post cujus obitum Gregorius domum propiam in honorem [Col. 0474A] sanctae Christi martyris Agathae additis a fundamento coenaculis, vel quae [5 1Kb] monasterii erant necessaria a novo construxit. Praedia [6 1Kb] illic urbana, vel rustica pro monachorum obtulit necessitate. [7 1Kb] Fecit autem in eadem ecclesia beatae Agathae ciborium ex argento, quod pens. libras septingentas et viginti. Arcus argent. sex pens. sing. lib. quindecim. [c 9Kb] Canistra decem, pens. sing. lib. duodecim, et alia dona multa largitus est. Eo tempore castrum est Narniae a Longobardis pervasum. Rex vero [Col. 0475A] [a 1Kb] Longobardorum Luitprandus, generali motione facta, Ravennam progressus est, atque illam obsedit per dies aliquot, et castrum pervadens classes captas abstulit plures, et opes abstulit innumeras. Post aliquot [1 1Kb] dies Basilius dux, Jordanes chartularius, et Joannes subdiaconus, cognomento Lurion, consilium inierunt, [b 1Kb] ut pontificem interficerent, quibus assensum Marinus imperialis spatharius, qui Romanum ducatum tenebat, a regia missus urbe, imperatore mandante, hoc probavit; sed tempus invenire non potuerunt, qui Dei judicio dissolutus et contractus est, et sic a Roma recessit. Postmodum Paulus patricius et exarchus missus in Italiam est, qui denuo, ut hoc scelus perficerent, meditabantur. Quorum consilium Romanis patefactum est, [Col. 0475B] qui [2 1Kb] morte cuncti Jordanem interfecerunt et Joannem Lurionem. Basilius vero monachus factus, in [Col. 0476A] loco quodam retrusus vitam finivit. [3 1Kb] Paulus vero exarchus imperatoris jussione eumdem pontificem conabatur interficere, eoque censum in provincia ponere praepediebat, et cogitaret suis opibus Ecclesias denudare, sicut in caeteris actum est locis, atque alium in ejus ordinaret loco. Post hunc Spatharius cum jussionibus missus est alter, ut pontifex a sua sede amoveretur. Denuo Paulus patricius ad perficiendum tale scelus, quos seducere potuit ex [4 1Kb] Ravenna, cum suo comite, atque ex castris aliquos, misit. Sed motis Romanis, atque undique Longobardis pro defensione pontificis in Salario ponte Spoletini, atque hinc inde duces Longobardorum circumdantes Romanorum fines, hoc praepedierunt.

[c 6Kb] Jussionibus itaque postmodum missis, decreverat [Col. 0476B] [5 1Kb] imperator ut nulla imago cujuslibet sancti, aut martyris, aut angeli, ubicunque haberetur, [6 1Kb] maledicta [Col. 0477A] enim omnia asserebat, et si acquiesceret in hoc pontifex, gratiam imperatoris haberet; si et hoc fieri praepediret, a suo gradu [1 1Kb] decideret. [a 1Kb] Respiciens ergo pius vir profanam principis jussionem, jam contra imperatorem quasi contra hostem se armavit, renuens haeresim ejus, scribens ubique cavere se Christianos, [2 1Kb] eo quod orta fuisset impietas talis. Igitur permoti omnes Pentapolenses, atque [b 1Kb] Venetiarum exercitus, contra imperatoris jussionem restiterunt, dicentes nunquam se in ejusdem pontificis condescendere nece, sed pro ejus magis defensione viriliter decertare. Ita ut anathemati Paulum exarchum, [3 1Kb] vel qui eum direxerat, ejusque consentaneos submittunt, spernentes ordinationem ejus, sibi omnes ubique in Italia [4 1Kb] duces [c 1Kb] elegerunt, atque sic de [Col. 0477B] pontificis deque sua immunitate cuncti studebant. Cognita vero imperatoris nequitia, omnis Italia consilium iniit, ut sibi eligerent imperatorem, et Constantinopolim ducerent. Sed compescuit tale consilium pontifex, sperans conversionem principis. Ipsis interea diebus Exhilaratus dux [5 1Kb] Neapolis deceptus diabolica instigatione [6 1Kb] cum filio suo Adriano Campaniae partes tenuit, seducens populum, ut obedirent imperatori, et occiderent pontificem. Tunc Romani omnes eum secuti comprehenderunt, et cum filio suo [7 1Kb] interfecerunt. [8 1Kb] Post hunc et Petrum ducem [9 1Kb] dicentem contra pontificem imperatori scripsisse turbaverunt.

[Col. 0478A] Igitur dissensione facta in partibus Ravennae, alii consentientes [10 1Kb] impietati imperatoris, alii cum pontifice et fidelibus se tenentes, [11 1Kb] intra eos contentione mota, Paulum patricium occiderunt. Longobardis vero Aemiliae castra [12 1Kb] Ferorianus, [13 1Kb] Montebelli, Verablum cum suis oppidis Buxo, et [14 1Kb] Pernitecta, Pentapolis quoque et Auximana civitas se tradiderunt. Post aliquod vero tempus Eutychium patricium eunuchum, [15 1Kb] qui dudum exarchus fuerat, Neapolim misit imperator, ut illud, quod exarchus Paulus, spatharii quoque, et caeteri malorum consiliatores, facere nequiverunt, perficeret ille, sed nec sic [16 1Kb] innuente Deo, latuit miserabilis dolus, sed clarum cunctis pessimum consilium, [17 1Kb] quia Christi violare conabantur Ecclesias, et perdere cunctos, atque diripere [Col. 0478B] [18 1Kb] omnium bona. Cumque mitteret hominem proprium Romam cum scriptis suis, in quibus continebatur, ut pontifex occideretur cum optimatibus Romae, agnita crudelissima [19 1Kb] insania, protinus ipsum patricium missum occidere voluerunt, nisi defensio pontificis nimia praepedisset. Verum eumdem anathematizaverunt Eutychium exarchum, [20 1Kb] sese magni cum parvis constringentes sacramento nunquam pontificem Christianae fidei zelotem, et Ecclesiarum defensorem se permittere noceri, aut amoveri, sed mori pro illius salute essent omnes parati. Munera tunc hinc inde ducibus Longobardorum et Regi [21 1Kb] pollicentes plurima, ut a juvamine desisterent pontificis [Col. 0479A] per suos legatos patricius ille suadebat. Qui [1 1Kb] rescripsit detestandam viri dolositatem despicientes. una se quasi fratres fidei catena constrinxerunt, Romani atque Longobardi, desiderantes cuncti mortem pro defensione pontificis sustinere gloriosam, nunquam illum passuri perferre molestiam, pro fide vera et Christianorum [2 1Kb] certamen salute. His ita se habentibus, elegit majus praesidium [3 1Kb] pater ille distribuere pauperibus largissima manu, quae reperiebat, incumbens orationibus, et jejuniis, et litaniis Deum quotidie deprecabatur. Et spe ita manebat semper fultus plusquam hominum, gratias tamen voluntati populo referens pro mentis proposito, blando omnes sermone, ut bonis in Deum proficerent actibus, et in fide persisterent, rogabat. [Col. 0479B] Sed ne desisterent ab amore, vel fide Romani imperii, admonebat. Sic cunctorum corda molliebat, et dolores continuos mitigabat.

Eodem tempore per [4 1Kb] XI indict. dolo a Longobardis pervasum est [5 1Kb] Sueriense castellum, quod per [6 1Kb] centum quadraginta dies ab eisdem Longobardis possessum est. Sed pontificis multis continuis scriptis atque commonitionibus ad regem missis, quamvis multis datis muneribus [7 1Kb] , saltim omnibus suis nudatum opibus castrum, donationem beatissimis apostolis Petro et Paulo antefatam emittens, Longobardorum rex restituit atque donavit. [8 1Kb] Eo autem tempore, indictione XII, mense januario, per decem [Col. 0480A] et amplius dies stella, quae [9 1Kb] antifer vocitatur, cum radiis in coelo apparuit in [10 1Kb] Occiduo, cujus radii partes Aquilonis respiciebant, et usque ad medium coelum se extendebant. Eo vero tempore, saepius dicti Eutychius patricius et Luitprandus rex inierunt consilium nefarium, ut, congregatis exercitibus, rex subjiceret duces Spoletanum et Beneventanum, et exarchus Romam, et quae pridem de pontificis persona jussus fuerat impleret. Qui rex Spoletum veniens, susceptis ab utrisque ducibus sacramentis atque obsidibus, [11 1Kb] cum tota sua cohorte in Neronis campum secessit. Ad quem egressus pontifex, eique praesentatus, studuit, ut potuit, Regis mollire animum communione pia, ita ut se prosterneret ejus pedibus, et promitteret se nulli inferre [Col. 0480B] laesionem; atque sic ad tantam compunctionem piis monitis flexus est, [12 1Kb] ut que fuerat indutus exueret, [a 34Kb] et ante corpus apostoli poneret, [13 1Kb] mantum [14 1Kb] armilausiam, balteum, spatam, atque ensem deauratum, nec non coronam auream, et crucem argenteam. [15 1Kb] Post orationem factam obsecravit pontificem, ut memoratum exarchum ad pacis concordiam suscipere dignaretur, ut et factum est. Et sic recessit rege declinante a malis quibus inierat consiliis cum exarcho.

Igitur exarcho Romae moranti, venit in partibus Tusciae in castrum [16 1Kb] Manturiense quidam seductor, [b 3Kb] Tiberius nomine, cui cognomen erat Petasius, qui [Col. 0481A] sibi regnum Romani imperii usurpare conabatur. Leviores quoque decipiens ita ut Manturianenses, Lunenses, atque [1 1Kb] Bledani ei sacramenta praestitissent. Exarchus vero haec audiens, turbatus est, quem sanctissimus papa confortans, et cum eo proceres Ecclesiae mittens atque exercitus, profecti sunt. Qui [Col. 0482A] venientes in Manturianensi castello ibidem Petasius interemptus est. Cujus abscissum caput Constantinopolim ad principem missum est, et nec sic Romanis plenam gratiam largitus est imperator.

[a 39Kb] Nam post haec claruit ejusdem imperatoris malitia, pro qua persequebatur pontificem, ita ut compelleret [Col. 0483A] omnes Constantinopolim habitantes, tam virtute [1 1Kb] quamque blandimentis, ut deponerent, ubicunque [Col. 0484A] haberentur, imagines tam Salvatoris quamque ejus Genitricis sanctae, vel omnium sanctorum, [Col. 0485A] easque in medio civitatis, quod dicere crudele est, igni cremarent, et omnes dealbarent depictas ecclesias. [Col. 0486A] Et quia plerique ex ejusdem civitatis populo tale scelus fieri praepediebant, aliquanti capite truncati, [Col. 0487A] alii [1 1Kb] partem corporis excisi, poenam pertulerunt. [2 1Kb] Pro qua causa etiam Germanum sanctae Constantinopolitanae [Col. 0488A] Ecclesiae antistitem, eo quod ei consensum praebere noluisset, pontificatu privavit [3 1Kb] isdem [Col. 0489A] imperator, sibique complicem Anastasium presbyterum in ejus loco [1 1Kb] constituit. Qui missa Romam [Col. 0490A] synodica dum tali haeresi eum consentientem reperiret, vir sanctus non censuit eum fratrem, aut [Col. 0491A] consacerdotem, solito vocari, sed, [a 9Kb] rescriptis commonitoriis, [Col. 0492A] nisi ad catholicam converteretur fidem, [Col. 0493A] etiam extorrem a sacerdotali officio esse mandavit. [a 1Kb] Imperatori quoque suadens salutaria, ut a tali exsecrabili miseria declinaret, scriptis commonuit.

Hic fecit calicem aureum praecipuum diversis ornatum lapidibus pretiosis, pens. lib. 30; similiter et patenam auream, pens. lib. 28 et semis. Hic dimisit omni clero, monasteriis, diaconiae et mansionariis solidos duo millia centum sexaginta, et ad luminaria [Col. 0494A] beati Petri apostoli solidos mille. Hic fecit ordinationes quinque, quatuor per mensem Septemb. et unam mens. Jun., presbyteros triginta quinque, diaconos quatuor, episcopos per diversa loca centum quinquaginta. Qui etiam sepultus est ad beatum Petrum apostolum sub die III Idus Februarii, indictione 14, [1 1Kb] [b 1Kb] Leone et Constantino imperatoribus. Et cessavit episcopatus dies quinque, mensem unum.




[Col. 0493]
FABRICII NOTITIA IN S. GREGORIUM PAPAM II.

[Col. 0493D] Gregorius II, Marcelli filius, ex bibliothecae pontificiae praefecto et diacono papa ab anno 715, 28 April., ad 731, 13 Februar., de quo praeter alios Gregorius Polydorus, Augustinianus Pistoriensis, in suo Gregoriano, sive libro de quatuordecim Gregoriis, Romanis pontificibus, tredecim episcopis et uno presbytero, Florent. 1598, et Acta Sanctor., tom. II Februar., pag. 692. Ejus si scripta exstarent, inquit Baronius ad an. 731, num. 1, resque ab eo gestae diligentius [Col. 0494D] scriptis mandatae essent, Gregorio Magno haud minorem existimares. Praeter Epistolas aliaque scripsisse fertur Responsionum librum unum ad Leonem Isaurum imp. et alium ad episcopum Constantinopolitanum Joannem. Ab hoc Gregorio in Germaniam missi sanctus Corbinianus et sanctus Bonifacius ad Christi doctrinam propagandam. Etiam, Beda teste, praef. ad regem Ceolulphum, Nothelmus Ecclesiae Londinensis presbyter, Gregorio permittente, sanctae Ecclesiae [Col. 0495A] Romanae scrinium perscrutatus, Epistolas Gregorii I aliorumque pontificum in Angliam historiae inserendas pertulit. Per errorem hic Gregorius a Graecis, ut a Cedreno, et in inscriptione epistolarum duarum ad Leonem Isaurum pro cultu imaginum datas, apud Baronium ad annum 726, num. 27 seq., Gregorius Dialogus appellatur, quod Gregorio primo competit, eique tributum est cognomen propter compositum ab eo notissimum illum de quo supra pag. 84 dialogum, sicut Joannes Climax a Graecis consuevit cognominari propter librum cui titulus hic ab eo impositus fuit Climax, sive Scala paradisi. Epistolas illas ad Leonem duas Graece et Latine praeter Baronium exhibent Binius et alii conciliorum editores ante acta synodi septimae; et in actione quarta ejusdem [Col. 0495B] synodi epistolam ad Germanum Constantinopolitanum. Praeterea ab iisdem synodorum collectoribus (nisi quod solae duae ad Bonifacium exstant apud Harduinum) Latine, qua lingua Gregorius scripsit, offeruntur epistolae duodecim hujus Gregorii, illisque subjicitur Capitulare ab eodem datum Martiniano [Col. 0496A] episcopo, Georgio presbytero et Dorotheo subdiacono ablegatis in Bajoariam ad visitandas Ecclesias. Non desunt qui aliquas ex his epistolis referunt ad Gregorium III, de quo mox, sicut et epistolam ad Austrobertum archiepiscopum Viennensem, quam Ludovicus Jacobus pag. 89 notavit vulgatam a Joanne a Bosco in bibliotheca Floriacensi, et a Joanne Lievraeo in Antiquitatibus Viennensibus, pag. 181. Similiter liturgiam sive missam, quam inter Gregorii I memoravi scripta, Gregorio II tribuere alii non dubitant, ut praestantissimus Caveus [(a) 1Kb] . Responsiones Gregorii, quibus Justiniani imp. quaestiones de quibusdam capitulis traditur dissolvisse, hodie desiderantur. Canones quosdam poenitentiales, quos ego in Ms. codice Lucensi nactus sum, a canonibus Gregorii [Col. 0496B] III plane diversos, Gregorio huic II ambigens tamen attribui, et in Conciliorum Supplemento, tom. I, pag. 538, evulgavi. Adjeci ex Wilkinsio Conc. Brit. tom. I, pag. 81, epistolam Gregorii ad episcopos Angliae, qua Dorobernensi episcopo totius Angliae primus honor asseritur.




[Col. 0495]
SANCTI GREGORII II ROMANI PONTIFICIS EPISTOLAE ET CANONES.
(Mansi, Conc. Collect. tom. XII.)



EPISTOLA PRIMA. GREGORII PAPAE II AD BONIFACIUM PRESBYTERUM. Potestatem illi facit ut fidei mysterium incredulis gentibus annuntiet.
[Col. 0495C]

Gregorius servus servorum Dei Bonifacio religioso presbytero.

Exigit manifestata nobis religiosi propositi tui pie in Christo flagrantis intentio, et approbata sincerissimae fidei tuae perlata relatio, ut ad dispensationem verbi divini, cujus per gratiam Dei curam gerimus, te comministro- utamur. Experientes proinde te ab infantia sacras litteras didicisse, profectusque indolem ad augmentum crediti coelitus talenti prospectu divini amoris extendere, videlicet gratiam cognitionis [Col. 0495D] coelestis oraculi in laborem salutiferae praedicationis, ad innotescendum gentibus incredulis mysterium fidei, instanti conatu expendere; collaetamur fidei tuae, et adjutores effici cupimus gratiae praerogatae. Igitur quia praemissi conatus pium affectum usque ad apostolicae sedis modesta praevisione perduxisti consultum, ut membrum ex membro proprii corporis caput requirens, motum mentis probares, capitisque arbitrio te humiliter submittens, et ejus directione justo tramite properans solidari, compaginis [Col. 0496C] plenitudo existas; ideo in nomine indivisibilis Trinitatis, per inconcussam auctoritatem beati Petri apostolorum principis, cujus doctrinae magisterii dispensatione fungimur, et locum sacrae sedis administramus, modestiam tuae religionis instituimus, atque praecipimus, ut in verbo Dei, quo igne salutifero, quem Dominus mittere venit in terram, enitere videris, ad gentes quascunque infidelitatis errore detentas properare Deo annuente potueris, mysterium regni Dei per insinuationem nominis Christi Domini Dei nostri veritatis suasione designes, et per spiritum virtutis [Edit. Rom., veritatis], et dilectionis, ac sobrietatis, praedicationem utriusque Testamenti mentibus indoctis consona ratione transfundas. Disciplinam denique sacramenti, quam ad initiandos [Col. 0496D] Deo praevio credituros tenere studes, ex formula officiorum sanctae nostrae sedis apostolicae, instructionis tuae gratia praelibata, volumus ut intendas. Quod vero actionis susceptae tibi deesse perspexeris, nobis ut volueris [valueris] intimare curabis. Bene vale. Data Idibus Maii, imperante domino piissimo Augusto Leone a Deo coronato magno imperatore, anno tertio imperii ejus, indictione undecima [secunda].


[Col. 0497A] Indiculus sacramenti quod Bonifacius Romae, cum episcopus ordinaretur, edidit, et manu sua scriptum obtulit.

In nomine Domini Dei et Salvatoris nostri Jesu Christi. Imperante domno Leone, a Deo coronato, magno imperatore, anno 6, post consulatum [a 1Kb] ejus anno 6, sed et Constantino magno imperatore ejus filio anno 4, indictione 6. Promitto ego Bonifacius, Dei gratia episcopus, tibi beato Petro apostolorum principi, vicarioque tuo beato Gregorio papae, et successoribus ejus, per Patrem, et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem et puritatem sanctae fidei catholicae exhibere, et in unitate ejusdem fidei Deo operante persistere, in qua omnis Christianorum salus sine dubio esse comprobatur, nullo modo [Col. 0497B] me contra unitatem communis et universalis Ecclesiae suadente quopiam consentire, sed, ut dixi, fidem et puritatem meam atque concursum tibi, et utilitatibus Ecclesiae tuae, cui a Domino Deo potestas ligandi solvendique data est, et praedicto vicario tuo, atque successoribus ejus per omnia exhibere. Sed et si cognovero antistites contra instituta antiqua sanctorum Patrum conversari, cum eis nullam habere communionem aut conjunctionem; sed magis, si valuero [Col. 0498A] prohibere, prohibebo; sin minus, fideliter statim domno meo apostolico renuntiabo. Quod si, quod absit, contra hujus promissionis meae seriem aliquid facere quolibet modo, seu ingenio vel occasione tentavero, reus inveniar in aeterno judicio; ultionem Ananiae et Sapphirae incurram, qui vobis etiam de rebus propriis fraudem facere, vel falsum dicere praesumpserunt. Hunc autem indiculum sacramenti ego Bonifacius exiguus episcopus manu propria scripsi, atque ponens supra sacratissimum corpus beati Petri, ita, ut praescriptum est, Deo teste et judice, praestiti sacramentum, quod et servare promitto.



[b 1Kb] EPISTOLA II. GREGORII PAPAE II AD CAROLUM DUCEM, MAJOREM DOMUS REGIAE FRANCORUM. Commendat Bonifacium, ut illi faveat in suscepto ministerio.
[Col. 0498B]

Domino glorioso filio [c 21Kb] Carolo duci Gregorius papa.

Comperientes te, in Christo dilectissime, religiosae mentis affectum gerere in multis opportunitatibus, debito salutis praemisso, notum facimus Deo dilectae tuae dignitati, praesentem fratrem Bonifacium, fide et moribus approbatum a nobis episcopum consecratum, [Col. 0499A] atque institutionibus sanctae sedis apostolicae, cui Deo auctore praesidemus, Ecclesiae generali sollicitudine informatum, ad praedicandum plebibus [Col. 0500A] Germaniae gentis, ac diversis in orientali Rheni fluminis parte consistentibus, gentilitatis errore detentis, vel adhuc ignorantiae obscuritatibus praepeditis, necessario [Col. 0501A] destinare. Pro quibus eum gloriosae benevolentiae tuae omnimodo commendamus, ut eum in omnibus necessitatibus adjuvetis, et contra quoslibet adversarios, quibus in Domino praevaletis, instantissime defendatis; certissime retinentes, Deo vos exhibere quaecunque huic promptissimo impenderitis favore, qui, sanctis apostolis suis ad lucem gentium destinatis, a suscipientibus eos se suscipiendum praedixit, quorum institutionibus per nos informatus praedictus antistes in sortes praedicationis procedit.



EPISTOLA III. GREGORII PAPAE II AD EPISCOPOS ET ALIOS OMNIUM ORDINUM, TUM CLERICOS, TUM LAICOS. Commendat eumdem Bonifacium, et quas ad res missus sit exponit.

[Col. 0501B] Gregorius episcopus servus servorum Dei universis reverentissimis et sanctissimis fratribus coepiscopis, religiosis presbyteris, seu diaconibus, gloriosis ducibus, magnificis castaldis, comitibus etiam, vel cunctis Christianis Deum timentibus.

Sollicitudinem nimiam gerentes pro speculatione nobis credita, quia in umbra mortis aliquas gentes in Germaniae partibus, vel plaga orientali Rheni fluminis, antiquo hoste suadente errare, et quasi sub religione Christiana idolorum culturae servire cognovimus; aliquos vero, qui nec Dei cognitionem habentes, nec baptismatis sacri unda sunt loti, sed comparatione brutorum animalium pagani factorem suum non recognoscunt; necessarium duximus, pro utrorumque illuminatione, ad praedicandum rectae [Col. 0501C] fidei verbum, harum litterarum portitorem Bonifacium, reverendissimum fratrem et coepiscopum nostrum, ad easdem partes dirigere, ut et illis praedicando verbum salutis vitam provideat sempiternam, et si quos forte ubicunque [Edit. Rom. vel ubicunque] a rectae fidei tramite deviasse cognoverit, aut astutia suasos diabolica erroneos repererit, corrigat, atque sui evocatione ad portum restituat salutis, eosque ex apostolicae sedis hujus doctrina informet, et in eadem catholica fide permanere instituat. Cui etiam hortamur, ob amorem Domini nostri Jesu Christi, et apostolorum ejus reverentiam, ut in omnibus solatia exhibeatis [solatiari nisibus totis debeatis], eumque in nomine Jesu Christi recipiatis, ut scriptum est de suis discipulis: Qui vos recipit me [Col. 0501D] recipit (Matth. X); providentes insuper necessaria itineris ejus, comitesque tribuentes, cibum etiam ac potum, vel si quid eguerit largientes, ut uno labore et socia voluntate, opus sibi creditum pietatis et [Col. 0502A] negotium salutis annuente Deo perficiatur, atque praemia laboris percipere mereamini, deque conversione errantium merces vobis ascribatur in coelis. Si quis itaque huic Dei famulo, ad illuminationem gentium ab hac apostolica et catholica Dei Ecclesia destinato, assensum vel concursum praebuerit, exorantibus apostolorum principibus, consortia mereatur sanctorum martyrum Christi Jesu. Si quis vero (Ivo, p. VI, c. 118), quod non optamus, adversari ejus laboribus conatus fuerit [aversando, ejus praepedire conatus fuerit laborem], aut contrarius exstiterit ministerio illi credito, successorumque ejus in eumdem laborem intrantium, ex sententia divina anathematis vinculo percellatur, et perpetuae damnationis subjaceat. Data Kalendis Decembris, imperante domino [Col. 0502B] piissimo Augusto Leone, imperii ejus anno 7, sed et Constantini imperatoris ejus filii anno 4, indictione 6.



EPISTOLA IV. GREGORII PAPAE II AD CLERUM, ORDINEM, ET PLEBEM, CUI BONIFACIUS ORDINATUS FUERAT EPISCOPUS. Gregorius episcopus servus servorum Dei, clero, ordini, et plebi consistenti Thuringi, dilectissimis filiis in Domino salutem.

[a 1Kb] Probabilibus desideriis nihil tarditatis praestantes fratrem jam et coepiscopum nostrum Bonifacium vobis ordinavimus sacerdotem. Cui dedimus in mandatis, ne unquam ordinationes praesumat illicitas, ne bigamum, aut qui virginem non est sortitus uxorem, neque illitteratum, vel in qualibet corporis [Col. 0502C] parte vitiatum, aut ex poenitente, vel curiae, aut cuilibet conditioni obnoxium, notatumque, ad sacros ordines permittat accedere; sed si quos hujusmodi forte repererit, non audeat promovere. Afros passim ad ecclesiasticos ordines [procedentes] praetendentes nulla ratione suscipiat, quia aliqui eorum Manichaei, aliqui rebaptizati saepius sunt probati. Ministeria atque ornatum [ornamenta] ecclesiae, vel quidquid illud est in patrimonio ejusdem, non minuere studeat, sed augere. De reditu vero Ecclesiae, vel oblatione fidelium, quatuor faciat portiones, quarum unam sibi ipse retineat, alteram clericis pro officiorum sedulitate distribuat, tertiam pauperibus et peregrinis, quartam ecclesiasticis fabricis noverit reservandam, de quibus divino erit judicio redditurus [Col. 0502D] rationem. Ordinationes vero presbyterorum, sive diaconorum, non nisi quarti, septimi et decimi mensis jejuniis, sed et in ingressu quadragesimali, atque medio, vespere sabbati noverit celebrandas. [Col. 0503A] Sacrosancti autem baptismi sacramentum, non nisi in paschali festivitate et pentecoste noverit esse praebendum, exceptis iis quibus mortis urgente periculo, ne in aeternum pereant, talibus oportet remediis subvenire. Huic ergo sedis nostrae praecepta servanti devotis animis obsequi vos oportet, ut irreprehensibile placitumque fiat corpus Ecclesiae, per Christum Dominum nostrum, qui vivit et regnat cum Deo Patre omnipotente, per [Edit. Rom., et Spiritu sancto per] omnia saecula saeculorum. Deus incolumes vos custodiat, dilectissimi. Data Kalendis Decembris, imperante domno piissimo Augusto Leone a Deo coronato magno imperatore, anno 7, sed et Constantino magno imperatore ejus filio, anno 4, indictione 6.



EPISTOLA V. GREGORII PAPAE II AD OPTIMATES THURINGORUM. Laudat illorum in Christi fide constantiam, hortaturque ut Bonifacio episcopo suo sint obedientes.
[Col. 0503B]

Viris magnificis filiis Asulfo, Goddavo, Willerco, Gunthario, Alvoldo [Edit. Rom., Asuleo, Guodelano, Mutereo, Gunthareo, Alualdo], et omnibus Deo dilectis Thuringis fidelibus Christianis, Gregorius papa.

Insinuatam nobis magnificae in Christo fidei vestrae constantiam agnoscentes, quod paganis compellentibus vos ad idola colenda, fide plena responderitis, magis velle feliciter mori, quam fidem semel in Christo acceptam aliquatenus violare; nimia exsultatione repleti gratias debitas persolvimus Deo nostro [Col. 0503C] et redemptori, bonorum omnium largitori, cujus gratia comitante vos ad meliora et potiora optamus proficere, et ad confirmandum fidei vestrae propositum sanctae sedi apostolicae religiosis mentibus adhaerere, et, prout opus poposcerit sacrae religionis, a memorata sancta sede apostolica spirituali omnium fidelium matre solatium quaerere, sicut decet filios cohaeredes regni a regali parente. Ministerio quoque praesentis fratris charissimi Bonifacii, quem ad vos episcopum consecratum in sorte praedicationis destinavimus, apostolicis institutionibus informatum, ad instruendam fidem vestram, in omnibus volumus et hortamur obedientes ei consentire ad complementum in Domino vestrae salvationis.



EPISTOLA VI. GREGORII PAPAE II AD UNIVERSUM POPULUM THURINGORUM. Ut Bonifacio episcopo suo in omnibus obediant, et episcopia atque ecclesias construant.
[Col. 0503D]

Gregorius servus servorum Dei universo populo Thuringorum.

Dominus Jesus Christus Filius Dei, et Deus verus, de coelis descendit, homo factus est, et pro nobis pati et crucifigi dignatus est, et sepultus tertia die [Col. 0504A] resurrexit a mortuis, et ascendii in coelum; discipulis etiam suis sanctis [Edit. Rom., apostolis ait] ait: Euntes docete omnes gentes, baptizantes eos in nomine Patris, et Filii, et Spiritus sancti; ipse in se credentibus vitam aeternam promisit. Cupientes ergo vos in perpetuum nobiscum gaudere, ubi finis gaudii nullus est, nec tribulatio, nec aliqua amaritudo, sed gloria sempiterna; ideo fratrem nostrum sanctissimum Bonifacium episcopum ad vos direximus, ut vos debeat baptizare, et fidem Christi docere, et ab errore ad viam salutis deducere, ut salutem habeatis et vitam sempiternam. Vos ergo ei in omnibus obedite, et sicut patrem vestrum illum honorate, et ad ejus doctrinam corda vestra inclinate. Quia illum non pro lucro aliquo temporali conquirendo [Col. 0504B] direximus, sed pro lucro animarum vestrarum ad vos eum misimus. Diligite ergo Dominum, et in nomine ejus baptismum suscipite, quia Dominus Deus noster, quod oculus hominis nunquam vidit, nec in cor hominis ascendit, praeparavit diligentibus se. Jam recedite a malis operibus, et agite bene; non adoretis idola, nec immoletis carnes, quia Deus non recipit ista; sed in omnibus secundum quod vos frater noster Bonifacius docuerit, observate et agite, et salvi eritis, et vos et filii vestri in sempiternum. Facite ergo et domum, ubi debeat ipse pater vester episcopus habitare, et ecclesias ubi orare debeatis, ut Deus indulgeat peccata vestra, et donet vobis vitam sempiternam.



EPISTOLA VII. GREGORII PAPAE II AD UNIVERSUM POPULUM [a 1Kb] ALTSAXONUM. Confirmat illos in fide Christi, quam relicto idolorum cultu amplexi erant.
[Col. 0504C]

Gregorius papa universo populo provinciae Altsaxonum [Edit. Rom., Saxonum].

Sapientibus et insipientibus debitor sum, fratres charissimi, volens vos scire qualem sollicitudinem habeam pro vobis, et pro his qui verbum exhortationis fidei Jesu Christi Domini nostri susceperunt, et qui adhuc suscepturi sunt, ut consolentur corda vestra instructa in charitate, et in omnes divitias plenitudinis intellectus, in agnitionem mysterii Dei patris Jesu Christi, ut ait egregius apostolus: In quo sunt omnes thesauri sapientiae et scientiae absconditi [Col. 0504D] (Coloss. II). Hoc autem dico, quoniam prope est regnum Dei (Luc. XXI); et nemo [ut nemo] vos amplius decipiat in sublimitate sermonum, ut in [aut in] quocunque metallo salutem vestram quaeratis, adorantes idola manufacta, aurea, argentea, aerea, lapidea, vel de quacunque materia facta, quae falsidico nomine a paganis antiquis dii appellata sunt. In quibus et daemones habitare noscuntur, quoniam omnes dii gentium daemonia sunt, ut ait Scriptura: Dominus autem [Col. 0505A] noster coelos fecit (Psal. XCV). Quicunque autem in vobis susceperunt Christum Jesum Dominum nostrum, in ipso ambulent radicati, et superaedificati, et confirmati fide, abundantes in gratiarum actione. Videte ne quis vos amplius decipiat per philosophiam et inanem fallaciam (Coloss. II). Astutiores enim sunt filii tenebrarum, quam filii lucis. Discedite, filii, ab idolorum cultura; accedite et adorate Dominum Deum, qui fecit coelum et terram, mare et omnia quae in eis sunt; et vultus vestri non erubescent. Unus enim Dominus hominum, volucrum, quadrupedum, et piscium, qui est benedictus in saecula saeculorum. Exspoliate vos ergo veterem hominem, et induite Christum novum, deponentes omnem malitiam, iram, indignationem, blasphemiam. Turpem [Col. 0505B] sermonem nolite de ore vestro producere, et ab idolorum cultura recedite. Jam enim advesperascit dies saeculi, et tempus tenebrarum appropinquat, ideoque nolite esse otiosi, sed potius operamini opus bonum, ut Christus habitet in vobis. Et quodcunque facitis in verbo, aut in opere, omnia in nomine Domini nostri Jesu Christi facite, gratias agentes Deo et Patri per ipsum (Coloss. III), respuentes gentilitatis sectam, scientes vos Dominum habere in coelis. Orationi instantes ad ipsum Dominum cor erigite, quoniam magnus est Dominus Deus noster, et laudabilis nimis, et terribilis super omnes deos (Psalm. XCV), qui vult omnes homines salvos fieri, et ad agnitionem veritatis pervenire (I Tim. II). Hoc autem commoneo, fratres, ut quicunque voluerit ex vobis ad Christum [Col. 0505C] converti, nullo modo eum prohibeatis, neque vim ei faciatis sculptilia adorare, quia ipse Christus Dominus vivit cum Deo Patre omnipotente in unitate Spiritus sancti per omnia saecula saeculorum. Amen. Charissimi, fidelis est minister, et conservus in Domino, frater ac coepiscopus noster Bonifacius, quem misi vobis ad hoc ipsum, ut [Fidelem ministrum, et conservum misi ad vos Bonifacium fratrem, et coepiscopum meum ad hoc ipsum, ut] cognoscat quae circa vos sunt, et consoletur corda vestra cum exhortationis verbo in Christo Jesu Domino nostro, ut a diabolica liberati fraude mereamini adoptionis filiis aggregari, et ut ab aeterna damnatione liberati vitam habeatis aeternam.





EPISTOLA VIII. CAROLI MAJORIS DOMUS EPISTOLA GENERALIS. De suscepto in tuitionem ac defensionem episcopo Bonifacio.
[Col. 0505D]

Dominis sanctis et apostolicis in Christo patribus episcopis, ducibus, comitibus, vicariis, domesticis, seu omnibus agentibus junioribus nostris, seu missis decurrentibus, et amicis nostris, illustris vir Carolus major domus bene cupiens vester.

Cognoscatis qualiter apostolicus vir, in Christo pater Bonifacius episcopus ad nos venit et nobis suggessit quod sub nostro mundeburdo vel defensione eum recipere deberemus. Quod ita gratanti animo nos fecisse cognoscite. Proinde ergo taliter ei manu nostra roboratam dare visi sumus, ut ubicunque [Col. 0506A] ambulare visus fuerit, cum nostro amore, vel sub nostro mundeburdo et defensione, quietus vel conservatus esse debeat; ea ratione, ut justitiam reddat, et justitiam faciat et accipiat. Et si aliqua causatio vel necessitas ei advenerit, quae per legem definiri non potuerit, usque ante nos quietus et conservatus esse debeat, tam ipse, quam qui per ipsum reclamare se et sperare videntur. Ut ei nemo aliquam contrarietatem vel damnationem adversus eum facere praesumat, sed omni tempore sub nostro mundeburdo vel defensione quietus vel conservatus residere debeat. Et ut certius credatur, manu propria subter firmavimus et de annulo nostro sigillavimus.



EPISTOLA IX. GREGORII PAPAE II AD BONIFACIUM EPISCOPUM Gratulatur de infidelium conversione, hortaturque ut in coepto verbi ministerio constanter insistat.
[Col. 0506B]

Reverentissimo et sanctissimo fratri Bonifacio coepiscopo Gregorius servus servorum Dei.

Creditae speculationis sollicitudine permoti, evangelica quoque institutione, qua Christus ait: Obsecrate Dominum messis ut injiciat operarios in messem suam (Matth. IX), tuam proinde reverendam fraternitatem ad imitationem apostolorum (ut Domino jubente praecepti sunt, Euntes praedicate evangelium regni [Marc. XVI]; Gratis accepistis, gratis date [Matth. X]) in partibus Hesperiarum [Hessorum] ad illuminationem Germanicae gentis in umbra mortis sedentis dirigere praevidimus, lucrum ut inde apportare [Col. 0506C] deberes, quasi servus ille de negotio talenti, sicut scriptum est, fidus in futuro auctori asserit Deo fecisse (Matth. XXV; Luc. XIX). Quod quia ex obedientiae munere ministerium verbi cernimus adolere, et praedicationis praeconio populum infidelem, ut innotuisti, audivimus converti, Domini potentiae gratias referentes, ut ipse, a quo bonum procedit, et ad agnitionem vult omnes venire veritatis, tibi optamus ut cooperetur, et a tenebris ad lucem populum illum suae potentiae inspiratione reducat. Hinc enim vobis merces copiosa credimus quod ab omnipotente Deo ascribatur in coelis. Bonum enim certamen, si perseveraveris, possis cum Apostolo dicere: Certavi, cursum consummavi, fidem servavi (II Tim. IV). Sed ut coronam percipias laboris insiste; [Col. 0506D] pollicetur enim Deus perseverantibus in finem salutem. Nec te minae terreant, nec dejiciant terrores, sed fixam in Deo tenens fiduciam veritatis verbum denuntia. Erit enim ex adjutorio divino protectio [Edit. Rom., perfectio], tantum sit bonum in voluntate opus. Igitur quantos ab errore converteris, syllabarum tuarum recensito textu cognovimus, laeti uberes Deo gratias agentes de lucro animarum exsultamus. Porro pro episcopo illo qui nunc usque desidia quadam in eadem gente praedicationis verbum disseminare neglexerat, et nunc sibi partem quasi in parochiam defendit, Carolo excellentissimo filio nostro patricio [Deest patricio], ut eum compescat suadentes, paternis litteris scripsimus, et credimus [Col. 0507A] quod hoc vitari [vetari] praecipiat, ipse vero opportune, importune, praedicare quae sunt salutis non desinas. Igitur Thuringis et Germaniae populo ea quae ad animae respiciunt utilitatem et salutem scribere non omisimus, admonentes inter alia, ut construant episcopia et ecclesias. Ipse enim, qui non vult mortem peccatoris, sed magis ut convertatur et vivat (Ezech. XVIII), erit omnibus daturus incrementum. Deus te incolumen custodiat. Data pridie Nonas Decembris, imperante domino piissimo Augusto Leone, a Deo coronato, magno imperatore, anno 8, post consulatum ejus anno 8, sed et Constantino magno imperante ejus filio, anno 5, indictione 8.



EPISTOLA X. GREGORII SANCTISSIMI PAPAE ROMANI AD SANCTISSIMUM GERMANUM, QUI FUERAT PATRIARCHA CONSTANTINOPOLEOS.
[Col. 0507B]

Qualis et quae delectatio meam sic laetificare animam novit, sicut gratificus nuntius super tuo nomine, quod reverendum revera mihi et magnificandum decenter est, o sanctificate et divinitus acte? Hoc enim et nunc ego per honorabiles litteras tuas evangelizatus exultavi, et prae nimio gaudio, spiritu laetificatus sum. Deinde in coelum extendens oculum, gratiarum dominatori omnium Deo retuli actiones, qui taliter etiam modo voluit, et fine tenus vobis cooperatur, et omnia vestra in lucem educit. Hoc enim et orandum mihi est noctu et interdiu, et nunquam aliquando hoc desiderium deserendum esse in Christo confidens pronuntiabo. Testimonium [Col. 0507C] autem perhibet sermoni meo, o superlaudabilis et a Deo dilecte, etiam tuae per omnem horam benevolentiae recordatio: quam habitatricem habens in labiis, et dolorem verbi ferre non valens, illico ad affatum per litteras properavi. Est enim debitum mihi, et debitis cunctis insignius, te fratrem meum et propugnatorem Ecclesiae salutare ac alloqui, et luctaminum tuorum collaudare materias. Etiamsi quis dicat et valde convenienter clamet potius ea impietatis praecursor, qui nunc passus est, bona actione malam actionem tuis commutaturus felicitatibus. Nam arbitrabatur secundum illum qui desursum cecidit fremere simul et praevalere adversus pietatem, sed impeditur coelitus spe fraudatus; et audiebat quidem ab Ecclesia ea quae et Pharao prius [Col. 0507D] Aegyptius tyrannus, Moyse de illo canente: Dixit inimicus, Persequens comprehendam, partibor spolia, replebo animam meam (Exod. XV). Sed et audiebat quae et ipse diabolus, et cum prophetica illi praenuntiaretur maledictio: Propterea destruet te Deus in finem, evellet te, et emigrabit te de tabernaculo tuo; et radicem tuam de terra viventium (Psalm. LI). Ita et ille praeter spem conatibus qui in spe erant frustratus periit, superno agone vestro et robore apostatae enervata impugnatione adversus Deum, deorsum effecta, et ad novissimum propemodum expulsa exitium Christum impugnantis ferocitate, ita ut super eo Scriptura veraciter impleatur, quae dicit: Arcus fortium superatus est, et infirmi accincti sunt [Col. 0508A] robore (I Reg. II); pro eo quod nulla est ad infirmum Dei firmitas abominationis eorum qui Deum impugnant, et pugnare pro Deo mundum contra insensatos asserit [scriptum est]. Quomodo ergo non cum Deo pugnans, o tu sanctissime, adversus eos qui sine Deo et contra Deum sunt, commoveris? Qui videlicet inveniunt eum qui invisibiliter oppugnatur, imo ut verius dicamus, simul pugnat, et hostes in fugam vertit (Sap. V), ac ubi sic coepisti praelium, ut Deus ipse tibi monstravit? praeesse praecipiens in castris regni Christi gloriosum vere ac insigne labarum, id est, vivificam crucem, magnum contra mortem magnitudinis suae trophaeum, in quo mundi quadrifarie terminos circumscripsit, lineamentis distinguens. Deinde et sanctam imaginem [Col. 0508B] omnium dominae ac verae Dei matris, cujus vultum divites plebis deprecabuntur. Etenim sancta est, quemadmodum Patribus videtur, quae taliter a vobis pie honorata tribuit vicissitudines. Nam imaginis honor ad principalem transit, secundum Basilium magnum. Et pietate est plena venerabilium imaginum causa, sicut dicit Chrysostomus: Ego et cera perfusam amavi picturam pietate refertam; vidi enim in imagine angelum cuneos barbarorum persequentem, et David veritatem dicentem: Domine, in civitate tua imaginem eorum ad nihilum rediges (Psalm. LXXII). Et nequaquam Ecclesia erravit, licet ita fuerit aestimatum. Indulgeat Deus, et neque secundum gentilem consequentiam est traditio (absit) et intentio rei secundum quid probatur, et [Col. 0508C] nequaquam considerantur quae perficiuntur. Nam neque in Paneade civitate haemorrhoissae pie motae in recordationem facti in se miraculi repudiabatur, cum orta esset herba circa pedes statuae, quae ab ea in nomine Domini Jesu Christi erecta est; et extranea erat, incognitaque specie, positaque omnibus in variorum languorum remedium condescensione et bonitate Dei et Salvatoris nostri. Imo legalis, ut jam [ita] dicamus, hujusmodi est in Deo erectio, licet figuris magis signanda [Gr., figuris expressior], et umbrae praeferenda sit gratia et veritas. Unde maximam salutis causam sanctorum coetus Dei consilio hoc capitulum tradidit [Gr., h. cap. Ecclesiae trad.] in universorum vultibus, et colorum operationibus venerabilem et sanctum characterem secundum humanitatem [Col. 0508D] ejus, qui tollit peccatum mundi, erigamus, per eum humilitatis celsitudinem Dei Verbi considerantes, et ad memoriam conversationis in carne factae, tam videlicet passionis ejus et salutaris mortis, quam redemptionis, quae hinc mundo effecta est, manu quodammodo ducti, et nulla est hinc a divinis dissonantia. Si enim propheticae praelocutiones terminum minime perceperunt, ne scribantur res ad ostensionem eorum quae adhuc facta non sunt, id est, si non est incarnatus Dominus, non formetur sancta imago ejus secundum carnem. Si non est natus in Bethlehem (Matth. II) ex gloriosa virgine Dei genitrice, neque magi munera obtulerunt, neque pastoribus supra stetit angelus, [Col. 0509A] neque multitudo coelestis exercitus nato hymnum obtulit (Luc. II), si non in ulnis genitricis ut infantulus ferebatur, qui portat universa, et lactis alimoniam pertulit, qui dat escam omni carni, nec hoc figuretur. Si non a sene suspiciebatur, qui vitae tenet principatum et mortis, et omnium Dominus per eum agnitus simul et praedicatus, et ut dimissionem concederet postulatus, si non in Aegyptum causa dispensationis pergebat super nubem levem, omni scilicet lumine illustratam matrem ac sanctitate robustam, qui in excelso sedet, et redit ex Aegypto, et habitat Nazareth, ne figurentur coloribus. Si non mortuos suscitavit, et erexit paralyticos, et leprosis praebuit purgationem, et caecos illuminavit, deinde et expressam fecit linguam mutorum, et [Col. 0509B] bases claudorum firmavit, et expulit daemones, nisi aperuit aures surdorum, et omnia operatus est gloriosa, et in Deo signa perfecit, ne pingantur; et nisi passionem voluntarie suscepit, et infernum spoliavit, et surgens in coelum ascendit, qui venturus est judicare vivos et mortuos, neque figurent Scripturae vel historiae, quae ista enarrant, tam per litteras quam per colores [Gr., nec scribantur, nec figurentur]. At si haec omnia facta sunt, et magnum est pietatis mysterium, utinam esset possibile ut coelum et terra et mare, animantia quoque omnia et virgulta, et quidquid aliud est, enarrent illa et per voces et per litteras, et per picturas. Eorum enim quae non sunt formatio idolica pictura nominatur, quae et paganae fabulationis poema finxit, eorum [Col. 0509C] quae nunquam fuerunt per essentiam facturam desipienter asseverans. Et certe nulla est condescensio Ecclesiae Christi cum idolis: absit. Neque enim vitulas adoravimus, neque vitulum in Choreb fudimus, neque a nobis creatura Deus aestimata est, sed neque rursus sculptili procidimus, et Beelphegor initiati sumus, neque natorum occisores aut sacrificatores fuimus, aut occulta mysteria celebravimus, neque filios nostros et filias immolavimus unquam daemonibus, ut in nos ea quae a Salomone idolorum cultoribus dicta sunt assumantur. Nunquid a nobis infecta est terra in sanguinibus vel imaginem in templo fecimus, quadriforme habentem idolum, et hanc adoravimus (III Reg. XI)? Nunquid abominationem repentium et pecorum supra murum templi [Col. 0509D] depinximus? Aut iterum nos Ezechiel vidit plangentes Adonidem, et incensum Soli offerentes (Ezech. VIII), de quibus dicit Apostolus: Servierunt creaturae potius quam Creatori (Rom. I). Putasne statuimus imagines duarum fornicariarum in Aegypto, Oola scilicet et Ooliab, et eas adoravimus (Ezech. XXXIII)? An rursus a nobis sacrificia Bel in Babylone (Dan. XIV), et Dagon in Palaestina oblata sunt (Judic. XVI)? vel aliis diis gentium procidimus? Non sunt haec, non sunt; calumnietur nullus, quoniam in nullo eorum quae consistunt et facta sunt, nomen quod est super omne nomen populus Christi usque hodie, praeter sanctam vivificam Trinitatem, coluit, vel servivit [Gr. latria adoravit]: absit. Nam modus [Col. 0510A] idololatriae manifestus est. Christianis autem Dei cultoribus omnium dominator est adorandus. Porro si quis, Judaico more ad accusationem motus, quae olim contra idolorum cultores dicta sunt diffamaverit, et idololatriam Ecclesiae nostrae ascripserit ex venerabilium imaginum deifico et mirabili ad meliora ducatu, nihil aliud arbitremur, quam ut canis latret, et in funda procul abjectus audit sicut Judaeus: Utinam et Israel per visibilia visus esset Deo adorationem offerre, et per typica memor esset creantis, et non vitulum retineret ac muscas super tabulas testamenti! Utinam sanctum altare magis desiderasset, et non vitulas Samariae! Utinam attendisset Aaron virgam, et non Astartem! Bonum quippe simul et justum esset ei petram salutare quae [Col. 0510B] imbres divinitus dedit, et non Baal. Utinam ad virgam Moysi magis intuitus esset, et urnam auream, arcam, propitiatorium, petalum, ephod, mensam, tabernaculum interius et exterius, quae omnia in gloriam Dei patrata, licet manu facta, sancta tamen appellabantur sanctorum, deinde et cherubim sculptiles, quorum memoriam faciens Apostolus ait: Cherubim gloriae adumbrantia propitiatorium (Hebr. V), quibus et divinam vehi gloriam a Scriptura docemur! Si his intendisset, non utique idolis procidisset. Omne namque opus quod in nomine Domini fit, pretiosum et sanctum est. Et quid opus est epistolam in longum extendere? et maxime ad virum Deo placitum, et vas electum a Deo, gratiam [Col. 0510C] adeptum spiritus, et in profunda divinorum dogmatum valentem prospicere, atque Deo ductore considerare summam scientiae altitudinem. Verum hinc ad propositum redeamus, propugnatricis tuae, o sanctissime et omnium Christianorum domine, magnificationes, et qualis ipse ostensus fueris in cunctis ab illa directus et salvatus, et contra inimicos confortatus, admirantes. Illi vero qui ex multo jam tempore contra eam debacchati sunt, tanto invenerunt resistentem, quanto invenerunt sibi contradicentem. Et hoc mirum non est. Si enim Betulia per manum Judith mulieris Israelitidis salvabatur, cujus opus Holofernis peremptio fuit (Judith XIII), et hanc salvatricem Israel qui per idem tempus fuerunt praedicaverunt, quomodo non oporteret [Col. 0510D] amplius tuam amplissimam sanctitatem tali propugnatrice usam aggredi fidei hostes et victoria coronare subjectos? Sed ejusdem supplicationibus et omnium sanctorum potens in praelio Deus noster, fortis et longanimus, qui deduxit te super Joseph ut ovem, custodiat te sanctissime in annos prolixos, universae Christianae bene operantem conversationi, et sacro canoni obtemperare cunctos docentem et incitantem, et custodire depositum quod a patribus suscepimus; convertentem eos qui ad modicum quid non intellexerunt, o jugé gaudium nostrum, et communis utilitas et refectio, sanctissime et omnibus Christianis amabilis.

Tarasius sanctissimus patriarcha dixit: Petrum [b 13Kb] [Col. 0511A] divinum apostolum aemulatus, tuba cecinit nobis a Roma veritatem etiam Pater iste beatus.

Theodorus [Gr. Theodosius] reverendissimus monachus et notarius legit.



EPISTOLA XI. GREGORII PAPAE II AD URSUM DUCEM VENETIARUM PRO RAVENNA A LONGOBARDIS DEFENDENDA.

Gregorius episcopus servus servorum Dei dilecto filio Urso duci Venetiarum.

Quia, peccato faciente, Ravennatum civitas, quae caput exstat omnium; a nec dicenda gente Longobardorum capta est, et filius noster eximius dominus exarchus apud Venetias (ut cognovimus) moratur; debeat nobilitas tua ei adhaerere, et cum eo nostra vice pariter decertare, ut ad pristinum statum sanctae [Col. 0511B] reipublicae in imperiali servitio dominorum filiorum nostrorum Leonis et Constantini magnorum imperatorum ipsa revocetur Ravennatum civitas, ut zelo et amore sanctae fidei nostrae in statu reipublicae et imperiali servitio firmi persistere, Domino cooperante, valeamus. Deus te incolumem custodiat, dilectissime fili.



EPISTOLA XII. [a 1Kb] GREGORII PAPAE II AD LEONEM ISAURUM IMPERATOREM. De sacris imaginibus.

Litteras vestrae a Deo custoditae majestatis ac fraternitatis per augustalem spatharocandidatum missas accepimus, imperante te indictione quarta decima; ipsius etiam 14 et 15, et 1, et 2, et 3, et 4, et 5, et 6, et 7, et 8, et 9, indictionum acceptas [Col. 0511C] epistolas tuas, in sancta ecclesia repositas in limine confessionis sancti et gloriosi ac principis apostolorum Petri diligenter servamus, ubi et Christi amantium [Col. 0512A] praedecessorum tuorum, qui pie imperarunt, sunt litterae. Et in decem syllabis recte ac pie, utque imperatorem Christianorum decet observaturum te ac custoditurum integre omnes sanctorum Patrum nostrorum et doctorum admonitiones promisisti. Illud autem in primis praecipuum est, quod litterae tuae, et non alienae, sigillis imperatoris obsignatae diligenter sunt, et accuratae intus subscriptiones per cinnabarin propria manu tua, ut mos est imperatoribus subscribere, recteque admodum ac religiose confessionem inculpatae et orthodoxae fidei nostrae edidisti, sed et scripsisti eum qui solvit ac dissolvit [rescindit et destruit] terminos Patrum, exsecrandum esse. Cumque isthaec accepissemus, gratiarum actionis hymnos Deo offerebamus, quod a Deo tibi [Col. 0512B] plane donatum esset imperium. Et cum recte curreres, quis auribus tuis insonuit, et cor pervertit velut arcum pravum (Psalm. XVII), et in ea quae a tergo sunt respexisti? Decem annos Dei benignitate recte ambulasti, neque sacrarum imaginum mentionem fecisti; nunc autem eas dicis idolorum locum implere, atque illos qui eas venerantur idololatras esse; teque ad eas evertendas penitusque delendas convertisti, neque judicium Dei reformidasti, cum scandala in hominum corda, non fidelium modo, sed et infidelium, ingruerent. Atqui denuntiat tibi Christus, ut ne unum de pusillis scandalizes, et ob exiguum scandalum in ignem aeternum immissum iri (Luc. XVII); at tu mundum totum scandalizasti, ut qui mortem nolis subire, atque infelicem rationem [Col. 0512C] reddere? Scripsisti autem non esse manufacta veneranda, nec ullam effigiem ad similitudinem effictam, sicut dixit Deus (Exod. XX), neque in coelo, neque [Col. 0513A] in terra, et demonstra mihi quis tradiderit veneranda et adoranda esse manufacta, tum ego Dei esse mandatum fatebor. Quare vero, tanquam imperator et caput Christianorum, sapientes non percontatus es, qui experientia pollent et ab ipsis edoceri potuisses propter quae manufacta Deus haec dixerit, priusquam confunderes et commisceres humiles populos atque conturbares? Verumtamen tu sanctos Patres nostros ac doctores rejecisti ac repudiasti, et foras amandasti, quibus manu propria scriptisque tuis te pariturum eosque secuturum promisisti. Scriptura nostra, lux et salus nostra, sancti ac Deo pleni Patres et doctores nostri sunt, et hoc sex in Christo synodi nobis tradiderunt, et tu eorum testimonia non accipis. Necesse habemus crassa tibi et [Col. 0513B] indocta scribere, ut indoctus es et crassus, sed revera tamen virtutem ac veritatem Dei in se continent. Per Deum te obtestamur ut arrogantiam deponas et superbiam, qua circumfluis, multaque cum humilitate sincere nobis aures accommodes. Flectat animum tuum Deus ad veritatem sermonum suorum efficacitate. Propter idololatras enim, qui terram promissionis occupabant, verba faciebat, qui animalia aurea, et argentea ligneaque, et omnem creaturam adorabant, et volantes aves omnes, ac dicebant: Isti sunt dii nostri, et alius Deus non est. Propter haec manufacta diaboli noxia et exercenda dicebat Deus, ne ea adoraremus. Nam quia sunt manufacta quaedam ad ministerium et gloriam Dei, cum peculiarem populum suum Hebraeorum sanctificatum [Col. 0513C] introducere vellet, prout ante Deus Abraham, Isaac et Jacob promiserat se terram illis promissionis daturum, et possessores ac haeredes possessionum idololatrarum illos [Israelitas] redditurum, ac gentes illas concisurum, penitusque deleturum, quia terram et aerem iniquitate sua, quam perpetraverant, contaminarant, praedicebat Deus, ac praemuniebat populum suum, ne in eorum adorationes prolaberentur. In populo Israelitico viros duos selegit Deus, ac benedixit eos et sanctificavit, ut opera manufacta fabricarentur, verum ad gloriam et ministerium Dei, in monumentum generationum ipsorum (Exod. XXXI); Bezeleel inquam et Eliab [Ooliab] [a 24Kb] ex prima tribu Dan. Dixit Moysi Deus: Praecide tabulas duas lapideas (Exod. XXXIV), et affer [Col. 0513D] mihi; cumque praecidisset, advexit, et digito suo decem et vivifica et immortalia verba scripsit Deus. Deinde, fac cherubim et seraphim, inquit Deus, et fac mensam, ac deaurato intus et foris, et arcam fac [Col. 0514A] de lignis imputribilibus, et impone testimonia tua in arcam in memoriale generationum vestrarum (Exod. XXV), hoc est, tabulas, urnam, virgam, manna. Suntne haec figurae ac simulacra manufacta, an non? verumtamen ad gloriam et ministerium Dei. Moyses ille magnus timore correptus cum figuram vellet et simulacrum intueri, ne forte erraret, orabat Deum dicens: Ostende mihi teipsum manifesto, ut videam te (Exod. XXXII); et respondit Deus: Si videris me, morieris; sed ascende per foramen petrae, et videbis posteriora mea. Ostendit ei Deus in visione mysterium a saeculis absconditum et a generationibus. Verum nostrarum generationum aetate in novissimis temporibus manifestum seipsum et posteriora simul et anteriora perfecte nobis [Col. 0514B] ostendit. Cum vero genus hominum in perpetuum perire vidisset Deus, figmenti sui misertus, Filium suum ante saecula genitum misit, et de coelis descendens, in ventrem virginis Mariae ingressus est, cum in ejus utero verum lumen eluxisset; et seminis loco lumen factum est caro; et Jordane fluvio baptizatus est, et nos quoque baptizavit. Indiciorum nobis pignora dare coepit ne fallamur, et Hierosolymam ingressus, in coenaculo sanctae et gloriosae Sion in mystica coena sacrum nobis corpus suum apposuit, et pretioso nos sanguine suo potavit. Illic et pedes nostros lavit, et cum ipso bibimus et comedimus, et ipsum manus nostrae contrectaverunt, et familiaris noster est factus, et manifestata nobis est veritas, et error et caligo qua circumfusi eramus [Col. 0514C] aufugit, et e medio sublata est; atque in omnem terram exivit sonus ejus, et in fines orbis terrae verba ejus. Coeperunt ab universo terrarum orbe homines velut aquilae advolantes Hierosolymam venire, prout in Evangeliis dixit Dominus: Ubi fuerit corpus, illic congregabuntur et aquilae (Matth. XXIV). Christus autem cadaver, aquilae in sublime volantes religiosi sunt homines et Christi amantes. Qui Dominum cum vidissent, prout viderant, spectandum ipsum proponentes depinxerunt; cum Jacobum fratrem Domini vidissent, prout viderant, spectandum ipsum proponentes depinxerunt; cum Stephanum protomartyrem vidissent, prout viderant, spectandum ipsum proponentes depinxerunt; et ut uno verbo dicam, cum [Col. 0514D] facies martyrum, qui sanguinem pro Christo fuderant, vidissent, depinxerunt; et his conspectis deinceps in toto terrarum orbe homines, diaboli adorationibus derelictis, has exhibuerunt [b 109Kb] non latria, sed habitudine. Num tibi justum videtur, imperator, has [Col. 0515A] imagines venerari, an erroris diabolici? Cum Hierosolymis ageret Christus, Augarus, qui tum temporis dominabatur et rex erat urbis Edessenorum, cum Christi miracula inaudiisset, epistolam scripsit ad Christum; qui manu sua responsum et sacram gloriosamque faciem suam ad eum misit. Itaque ad illam non manufactam imaginem mitte ac vide: congregantur illic Orientis turbae populorum et orant; et aliae multae sunt tales manufactae, quas Christi amantes peregrinantium coetus conservant, qui ad spectacula ejusmodi confluunt, quae quotidie veneraris et circumspicis [F. venerabaris et contemnis? ex Gr.]. Cur tandem Patrem Domini Jesu Christi non oculis subjicimus ac pingimus? quoniam quis sit non novimus, Deique natura spectanda proponi non potest ac [Col. 0515B] pingi. Quod si eum intuiti essemus ac novissemus prout Filium ejus, illum quoque spectandum proponere potuissemus ac pingere, ut et illius imaginem idolum appellares. Obtestamur te tanquam fratres in Christo, ingredere rursum ad veritatem, unde exivisti; excute spiritus elatos, et pertinaciam tolle, atque ad omnes scribe quoquoversum, eosque quibus offendiculo fuisti erige, quousque excaecasti, tametsi prae nimia tua stupiditate illud pro nihilo habes. Novit charitas Christi, quando templum sancti principis apostolorum Petri ingredimur, et sancti pictam imaginem contemplamur, compunctione percellimur, et instar imbris pluente coelo lacrymae nostrae funduntur. Christus visum caecis restituit; tu eos qui recte videbant excaecasti, et obstaculo illis fuisti, [Col. 0515C] tametsi pro nihilo istud habes; et imperitos reddidisti, rectumque hominum cursum interrupisti, ac precibus ipsos privasti, et vigiliarum loco atque assiduitatis et studii erga Deum, in somnum et dormitationem et incuriam humiles populos devolvisti ac praecipites egisti [et capite truncasti]. Et dicis nos lapides et parietes ac tabellas adorare. Non ita est, ut dicis, imperator, sed ut memoria nostra excitetur, et ut stolida es imperita crassaque mens nostra erigatur, et in altum provehatur per eos quorum haec nomina, et quorum appellationes, et quorum hae sunt imagines, et non tanquam deos, ut tu inquis, absit, non enim spem in illis habemus. [a 58Kb] Ac si quidem imago sit Domini, dicimus: Domine Jesu Christe Fili Dei succurre et salva nos; sin autem sanctae matris [Col. 0515D] ejus, dicimus: Sancta Dei genitrix, Domini mater, intercede apud Filium tuum verum Deum nostrum, ut salvas faciat animas nostras; sin vero martyris: Sancte Stephane, qui pro Christo sanguinem tuum judisti, qui ut protomartyr loquendi confidentiam habes, intercede pro nobis. Et de quovis martyre, [Col. 0516A] qui passus est martyrium, ita dicimus, tales per illos preces offerimus; nec ita est uti dicis, imperator, quasi deos martyres appellemus. Averte cogitationes tuas malas, te obtestor; et libera animam tuam a scandalis et exsecrationibus quibus ab universo mundo incesseris, quandoquidem vel a puerulis parvis illuderis. Obito scholas eorum qui elementis imbuuntur, et dic: Ego sum eversor et persecutor imaginum, et confestim tabellas suas in caput tuum projicient, quodque a sapientibus minime doceri potuisti, ab insipientibus edocebere. Sic ad nos scripsisti: Ozias rex Judaeorum post annos octingentos serpentem aeneum e templo ejecit (IV Reg. XVIII); [b 1Kb] ego vero post annos octingentos idola ex ecclesiis ejeci. Vere et Ozias frater erat tuus, et eadem erat [Col. 0516B] qua tu pertinacia praeditus, illiusque temporis sacerdotibus vim afferebat, ut tu facis. Illum siquidem serpentem sanctificatus David una cum arca sancta in templum invexit (II Paralip. XXVI, 16-18). Quod enim illud erat, nisi consecratum a Deo aeramentum, propter eos qui tum aegri erant et a serpentibus laesi? ut populis demonstraretur is qui primo figmento a Deo formato Adamo et Evae peccatum suggesserat, ipsum in medelam peccatorum constituit. At tu, prout gloriaris, post annos demum octingentos benedictionem ex ecclesiis ejecisti, ac martyrum sanctificationem; et sicuti recte initio confessus es, data opera, non ex aliqua necessitate; postremo autem manu propria subscribens, in caput tuum ipsorum exsecrationem detorsisti. Voluimus et nos, utpote [Col. 0516C] qui facultatem et potestatem atque auctoritatem a sancto Petro principe apostolorum habemus, tibi poenam irrogare; sed quoniam in teipsum exsecrationem ingessisti, tibi habeto illam cum consiliariis tuis, quos complecteris. Qualem, quaeso, aedificationem et cursum eorum qui recte currebant interrupisti? Novit charitas Christi. Nos ipsi cum ecclesiam ingredimur, et miraculorum Domini Jesu Christi picturas contemplamur, et sanctae matris ejus Dominum Deumque nostrum lactentem in ulnis habentis, angelosque circumstantes ac ter sanctum hymnum canentes, non sine compunctione regredimur. Ecquis enim non compungitur et luget similiter (intuens) et vasa lavacri, et sacerdotes in orbem circumstantes, [Col. 0516D] et mysticam coenam, et caecorum illuminationem, et Lazari exsuscitationem, et leprosi ac paralytici curationem, recubitus in herba, cophinos, sportas et reliquias, montis Thabor transfigurationem, crucifixionem Christi, sepulturam ejus et resurrectionem, sanctam ascensionem, et Spiritus sancti descensum? Quis picturam Abrahae cernens, et gladium pueri [Col. 0517A] cervicibus imminentem, non compungitur et collacrymatur? et in universum omnes Domini passiones? Expediret tibi, imperator, duobus propositis, ut haereticus potius quam persecutor et eversor historiarum et picturarum, imaginum et passionum Domini, appellareris. Atqui malum est minimeque commodum te haereticum appellari, verum tibi ego referam quam ob causam. Haereticus notus dicitur, quando paucis est notus, et non multis, et difficilia sunt offendicula, sententiaeque intricatae, neque dijudicati facile possunt, itemque qui doctrinam spargunt, et qui humilitate praediti non sunt, ob imperitiam atque caecitatem ipsorum statim labuntur, neque tanti criminis illi sunt, quanti tu, damnandi. Tu ea quae cognita sunt et spectata ut lumen aperte insectatus es, [Col. 0517B] et ecclesias Dei denudasti: quas sancti Patres convestierant et ornarant, tu spoliasti atque denudasti; tametsi talem habebas pontificem, dominum, inquam, Germanum fratrem nostrum et comministrum. Hujus debebas tanquam Patris ac doctoris et tanquam senioris, multaque rerum, cum ecclesiasticarum, tum civilium experientia pollentis, consiliis obtemperare. Annum etenim agit hodie vir ille nonagesimum quintum, singulis patriarchis et imperatoribus inserviens, perpetuoque fuit occupatus, quod utrisque rebus gerendis mirifice utilis et aptus esset. Illum igitur omittens lateri tuo [a 143Kb] improbum illum Ephesium Apsimari filium, ejusque similes audisti. Cum enim dominus Germanus, quique tum temporis patriarcha erat dominus Georgius, suggessissent persuasissentque [Col. 0517C] Constantino Constantis filio, Justiniani Patri, ut Romam ad nos scriberet, sic interposito jurejurando scripsit ad nos, et nobiscum egit, ut ad universalem synodum congregandum viros utiles mitteremus; neque cum illis, inquit, tanquam imperator sedebo, aut imperiose loquar, sed tanquam unus ex illis, et prout statuerint pontifices, ego exsequar, et eos qui recte loquuntur admittemus, eosque qui male loquuntur expellemus et exsiliis relegabimus. Si pater meus quidpiam ex intemerata puraque fide perverterit, ego primus illum anathematizabo. Tum nos Deo bene volente misimus, et cum pace [Col. 0518A] sexta synodus celebrata est. Scis, imperator, sanctae Ecclesiae dogmata non imperatorum esse, sed pontificum, quae tuto debent dogmatizari. Idcirco Ecclesiis praepositi sunt pontifices a reipublicae negotiis abstinentes; et imperatores ergo similiter ab ecclesiasticis abstineant, et quae sibi commissa sunt capessant. Consilium autem Christi amantium imperatorum et piorum pontificum virtus est una, quando cum pace atque charitate res administrantur. Scripsisti ut concilium universale cogeretur, et nobis inutilis ea res visa est. Tu persecutor es imaginum, et hostis contumeliosus et eversor: cessa, nobis hoc largire ut taceas, tum mundus pace perfruetur, et scandala cessabunt. Finge nos te audisse, et ex universo terrarum orbe pontifices congregatos esse, senatumque [Col. 0518B] ac consilium sedisse: ubi est Christi amator ac pius imperator, qui de more in senatu sedere debet, et eos qui recte loquuntur munerari, eosque qui aliena a veritate blaterant amandare, cum tu, imperator, vacilles ac barbaros imiteris? Non animadvertis hunc tuum conatum, quo adversus imagines insurrexisti, facinus esse turbulentum et insolens et superbum? Cum Ecclesiae Dei alta pace fruerentur, tu pugnas et odia et scandala suscitasti. Cessa et quiesce, tum synodo minime opus erit. Scribe ad omnes, et in quascunque regiones orbis terrarum, quibus offendiculo fuisti, Germanum patriarcham Constantinopolitanum et Gregorium papam Romanum circa imagines peccasse, et nos ab hac cura quietum te praestabimus, ne peccatum aut lapsus ullus sit tuus, [Col. 0518C] utpote qui a Deo potestatem et coelestia et terrena solvendi acceperimus. Testis est Deus, quascunque misisti ad nos epistolas, auribus cordibusque regum Occidentis obtulimus, pacem illorum tibi ac benevolentiam conciliantes, teque laudantes ac mirifice efferentes, prout te antea conversantem intuebamur. [b 1Kb] Idcirco etiam laurata tua receperunt, ut reges a regibus honore affici convenit; idque cum nondum incoeptum hoc conatumque tuum, quo adversus imagines insurrexisti, audivissent. Cum vero didicerunt, certioresque sunt facti, [c 41Kb] te Jovinum spatharocandidatum ad Chalcopratia misisse ad evertendum [Col. 0519A] et confringendum Salvatorem, qui appellatur Antiphonetae, ubi et miracula multa fiunt, inventae sunt illic mulieres zelo succensae, et illarum aemulae quae unguenta ferebant, quae spatharocandidatum orarunt: Ne, obsecramus, ne hoc facias, aiebant. Ille vero preces earum non admittens, erecta scala conscendit; cumque ter securi faciem imaginis Salvatoris percussisset, hoc videntes mulieres, et iniquum illud facinus non ferentes, attracta scala fustibus concisum illic necarunt. Tum tu mali aemulator, missis satellitibus, mulieres nescio quot illic occidisti, astantibus utilibus viris Romanis, et ex Francia, ex Vandalis, ex Mauritania, ex Gotthia, et, ut generatim dicam, ex toto interiori Occidente. Cum autem advenissent, et in suis regionibus singuli juvenilia [Col. 0519B] tua pueriliaque facta narrassent, tunc projecta laurata tua conculcarunt, et faciem tuam conciderunt, ac delectu habito Longobardi et Sarmatae, caeterique qui ad Septentrionem habitant, miseram Decapolim incursionibus infestarunt, ipsamque metropolim Ravennam occuparunt, et ejectis magistratibus tuis, proprios constituere magistratus; et vicinas nobis sedes regias, ipsamque Romam sic tractare statuerunt, cum tu nos defendere minime possis. Et haec ob imprudentiam ac stultitiam sustinuisti. At enim eos perterrefacis, aisque: Romam mittam, et imaginem sancti Petri confringam; sed et Gregorium illinc pontificem vinctum adduci curabo, [a 52Kb] sicut Martinum Constantinus [Constantius, Constans] adduci jussit. Scire autem [Col. 0519C] debes ac pro certo habere, pontifices qui pro tempore Romae exstiterint, conciliandae pacis causa sedere tanquam parietem integerrimum, septumque medianum Orientis et Occidentis, ac pacis arbitros et moderatores esse, quique ante fuerunt imperatores in hoc componendae pacis certamine desudarunt. Quod si nobis insolenter insultes, et minas intentes, non est nobis necesse tecum in certamen descendere: ad quatuor et viginti stadia secedet in regionem Campaniae Romanus pontifex; tum tu vade, [b 44Kb] ventos persequere. Praedecessor noster Martinus pontifex ad pacem cohortans sedebat; idcirco malignus [Col. 0520A] ille Constantinus [Constantius, Constans] de fide sanctae Trinitatis male sentiens, et haereticis pontificibus proscriptis astipulans, Sergio et Paulo et Pyrrho, missis satellitibus rapuit illum, et Byzantium tyrannica violentia abduxit, multisque malis obsessum in exsilium amandavit. Quin etiam Maximo monacho et hujus discipulo Anastasio mala multa exhibuit, et Lazicam in exsilium misit. At Constantinus [Constantius] qui eos relegarat, interfectus, et in peccato suo mortuus est. Nezeuxius enim qui tum comes obsequii ejus erat, ab episcopis Siciliae certior factus haereticum eum esse, ipsum intus in templo trucidavit, et in peccato suo interiit. Beatum vero esse Martinum testatur civitas Chersonis, in quam relegatus est, et Bosphori totusque Septentrio [Col. 0520B] et incolae Septentrionis, qui ad monumentum ejus accurrunt, et curationes accipiunt. Atque utinam Dei munere nobis contingat, ut per Martini viam incedamus, tametsi ob plebis utilitatem vivere volumus et supervivere, quandoquidem Occidens universus ad humilitatem nostram convertit oculos, ac licet tales non simus nos, illi tamen magnopere nobis confidunt, et in eum, cujus denuntias te imaginem eversurum atque deleturum, sancti scilicet Petri, quem omnia Occidentis regna velut deum terrestrem habent. Quod si hoc velis experiri, plane parati sunt Occidentales ulcisci etiam Orientales, quos injuriis affecisti. Verumtamen per Dominum te obsecramus, a juvenilibus ac puerilibus factis avertere. Scis Romam ulcisci imperium tuum non posse, nisi forte [Col. 0520C] solam urbem propter adjacens illi mare ac navigia; ut enim ante diximus, si ad quatuor et viginti stadia Roma fuerit egressus papa, nihil tuas minas extimescit. Unum est quod nos male habet, quod agrestes et barbari mansueti fiant, et tu mansuetus contra agrestis et ferus. Totus Occidens sancto principi apostolorum fide fructus offert. Quod si quospiam ad evertendam imaginem miseris sancti Petri, vide, protestamur tibi, innocentes sumus a sanguine quem fusuri sunt; verum in cervices tuas et in caput tuum ista recident. Nuper siquidem ab interiori Occidente preces illius quem Septetum appellant accepimus, [Col. 0521A] qui vultum expetit nostrum Dei gratia, ut ad impartiendum ei sanctum baptisma illuc proficiscamur; ac ne socordiae negligentiaeque nostrae ratio nobis reddenda sit, ad iter nos accingimus. Deus autem timorem suum in cor tuum immittat, et te ad veritatem convertat ab iis quae in mundum perperam invexisti, tuasque litteras quamprimum accipiam, quae nobis tuam annuntient conversionem. At is qui de coelis descendit Deus, et in uterum sacrae virginis Dei genitricis propter nostram salutem intravit, inhabitet in corde tuo, citoque abigat eos qui te inhabitant, et scandala invehunt; pacemque cunctorum Christianorum Ecclesiis largiatur in saecula saeculorum. Amen.



EPISTOLA XIII. GREGORII PAPAE II AD LEONEM ISAURUM IMPERATOREM. Secunda [a 1Kb] de sacris imaginibus.
[Col. 0521B]

Accepimus vestri a Deo conservati imperii atque in Christo fraternitatis litteras per Rufinum legatum vestrum delatas; meque prorsus vitae meae taeduit, quod sententiam non mutaris, sed in eisdem malis perseveres, nec ea quae Christi sunt sapias, ut sanctos ac celebres miraculorum effectores Patres nostros ac doctores secteris et imiteris. Neque vero simpliciter doctores peregrinos profero, sed eos tantum qui ex urbe ac regione tua prodierunt. Num sapientiores sunt Gregorio miraculorum effectore, Gregorio Nysseno, Gregorio theologo, Basilio Cappadociae, et Joanne Chrysostomo? ne infinita millia sanctorum illis similium ac Deo plenorum Patrum doctorumque [Col. 0521C] nostrorum commemorem. Sed obsecutus es pervicaci animo tuo ac domesticis perturbationibus, et scripsisti: »Imperator sum et sacerdos.« Enimvero qui ante te fuerunt imperatores hoc opere ac sermone demonstrarunt, qui condiderunt et curam gesserunt ecclesiarum, una cum pontificibus cupiditate zeloque incensi, rectaeque fidei veritatem pervestigantes, Constantinus magnus, Theodosius magnus, Valentinianus magnus, et Constantinus Justiniani pater, qui sextae synodo interfuit: imperatores isti religiose imperarunt, et cum pontificibus uno consilio ac sententia synodos congregantes, atque veritatem dogmatum perquirentes, sanctas ecclesias constituerunt et ornarunt. Hi sunt sacerdotes et imperatores, qui id opere demonstrarunt; tu vero ex quo imperium occupasti, [Col. 0521D] definitiones Patrum perpetuo non custodisti; sed cum sanctas ecclesias fimbriatis aureis vestibus convestitas et variegatas invenisses, eas ornatu privasti atque vastasti. Quid enim nostrae sunt ecclesiae? nonne res manufactae, lapides, ligna, paleae, lutum et calx? verum picturis, historiisque miraculorum a sanctis editorum, et Christi passionum, ac sanctae gloriosae Matris ipsius, sanctorumque apostolorum exornatae sunt, et in historias ac picturas homines facultates suas insumunt; et viri ac mulieres pueros parvulos nuper baptizatos in ulnis suis tenentes, itemque florentes aetate juvenes et ex gentibus diversis profectos, indicatis digito historiis [Col. 0522A] eos aedificant, eorumque mentes et corda sursum ad Deum erigunt. At tu ab his abstinere jussos humiles populos in otiosis sermonibus, nugis, citharis, crepitaculis, tibiis et tricis occupasti, et pro gratiarum actione ac celebratione ad fabulas illos traduxisti; haereditatem cum illis habeto, et cum iis qui inutilia fabulantur, et inscitias blaterant. Audi humilitatem nostram, imperator; cessa, et sanctam Ecclesiam sequere, prout invenisti atque accepisti; non sunt imperatorum dogmata, sed pontificum, quoniam Christi sensum nos habemus (II Cor. II). Alia est ecclesiasticarum constitutionum institutio, et alius sensus saecularium: in administrationibus saeculi militarem ac ineptum quem habes sensum et crassum in spiritualibus dogmatum administrationibus [Col. 0522B] habere non potes. Et ecce tibi palatii et ecclesiarum scribo discrimen, imperatorum et pontificum; agnosce illud, et salvare, nec contentiosus esto. Si quis a te regia indumenta, purpuram, diadema capitis, trabeam abstulerit, et obsequii ordines, futurum est ut ab hominibus turpis, deformis et abjectus habearis, quem in statum ecclesias redegisti; quod enim ipse non habes sanctas ecclesias ornatus privasti, deformesque reddidisti. Nam quemadmodum pontifex introspiciendi in palatium potestatem non habet, ac dignitates regias deferendi, sic neque imperator in ecclesias introspiciendi, et electiones in clero peragendi, neque consecrandi, vel symbola sanctorum sacramentorum [Hard., mysteriorum] administrandi, sed neque participandi absque opera [Col. 0522C] sacerdotis; sed unusquisque nostrum in qua vocatione vocatus est a Deo, in ea maneat (I Cor. VII). Vides, imperator, pontificum et imperatorum discrimen? Si quispiam te offenderit, domum ejus publicas et spolias, solam illi vitam relinquens, tandemque illum etiam vel suspendio necas, vel capite truncas, vel relegas, eumque longe a liberis et ab omnibus cognatis et amicis suis amandas. Pontifices non ita; sed ubi peccarit quis, et confessus fuerit, suspendii vel amputationis capitis loco evangelium et crucem ejus cervicibus circumponunt, eumque tanquam in carcerem in secretaria, sacrorumque vasorum aeraria conjiciunt, in ecclesiae diaconia et in catechumena ablegant, ac visceribus ejus jejunium, oculisque vigilias, et laudationem ori ejus [Col. 0522D] indicunt. Cumque probe [Hard., egregie] castigarint, probeque fame afflixerint, tum pretiosum illi Domini corpus impartiunt, et sancto illum sanguine potant; et cum illum vas electionis restituerint, ac immunem peccati, sic ad Dominum purum insontemque transmittunt. Vides, imperator, Ecclesiarum imperiorumque discrimen? Imperatores qui pie et in Christo vixerunt, Ecclesiarum pontificibus obedire minime recusarunt, nec eos vexarunt; tu vero, imperator, cum transgressus fueris, ac perversus evaseris, et manu propria subscripseris, teipsum subjiciens, et confessus fueris eum qui terminos Patrum tollit exsecrabilem esse, in hoc proprio judicio condemnatus [Col. 0523A] es, ac Spiritum sanctum a te alienasti. Persequeris nos, ac tyrannice vexas militari carnalique manu. Nos inermes ac nudi, qui terrenos et carnales exercitus non habemus, invocamus principem exercitus omnis creaturae sedentem in coelis, Christum, qui est super omnes exercitus supernarum virtutum, ut immittat tibi daemonem, sicut ait apostolus: Tradere hujusmodi Satanae in interitum carnis, ut spiritus salvus sit (I Cor. V). Vides, imperator, quo impudentiae atque inhumanitatis teipsum provexeris? animam tuam in barathra et praerupta loca praecipitem egisti, quod humiliari nolueris, duramque cervicem tuam submittere. Nam ubi, praeclara commonitione adhibita et doctrina, pontifices Deo exhibuerint imperatores irreprehensibiles et mundos a peccatis ac [Col. 0523B] delictis, magnam apud eum laudem et gloriam obtinent in sanctam resurrectionem magnam, quo tempore res nostras occultas, opera nostra in lucem prolaturus est in confusionem nostram coram angelis suis. Tum vero futurum est ut nos humiles erubescemus, quod te propter inobedientiam tuam lucrati non fuerimus, cum illi qui ante nos fuerunt pontifices eos qui suis temporibus imperarunt Deo obtulerint: quod nobis humilibus pudorem incutiet, qui temporum nostrorum imperatorem non offeramus gloriosum et celebrem, sed ignominiosum et adulterinum [Hard., infamia notatum]. Ecce nunc quoque te hortamur, poenitentiam age, et convertere, atque ad veritatem ingredere; sicut invenisti et accepisti, custodi. Honore affice et glorifica sanctos et gloriosos [Col. 0523C] Patres nostros ac doctores, qui caecitatem a cordibus oculisque nostris secundum Deum dispulerunt, iisque visum restituerunt. At enim scripsisti: »Qui fit ut in sex conciliis de imaginibus nihil sit dictum?« Enimvero, imperator, ne de pane quidem et aqua dictum est quidquam, sitne comedendum, an non comedendum, bibendum, an non bibendum, quandoquidem haec antiquitus et a principio ad vitae humanae conservationem habes tradita: sic etiam imagines traditae fuerant, ipsique pontifices imagines ad concilia deferebant; nec ullus ex Christi amantibus ac religiosis hominibus iter peragens, absque imaginibus peregrinationes obibat, utpote qui virtute praediti atque apud Deum probi essent. Hortamur te, ut sis pontifex et imperator, prout ante scripsisti. Quod [Col. 0523D] si te pudeat hoc tibi ipsi tanquam imperatori tribuere, ad regiones omnes quibus scandalo fuisti scribe, Gregorium papam Romanum circa imagines errare, itemque Germanum Constantinopolitanum patriarcham, et nos culpam peccati recipimus, utpote qui potestatem a Domino acceperimus et auctoritatem terrena coelestiaque solvendi ac ligandi; teque [Col. 0524A] ab hac cura quietum praestabimus: neque voluisti, neque vis; nos, ut rationem Christo Domino reddituri, monita atque documenta tibi adhibuimus, prout a Domino edocti sumus; at tu refugisti, atque obedire nobis humilibus recusasti, simulque Germano praesuli, et sanctis atque gloriosis miraculorum effectoribus et doctoribus Patribus nostris, et secutus es perversos pravosque dogmatum magistros, qui a veritate aberrant. Habeto partem cum illis: nos, prout ante scripsimus tibi, viam ingredimur Dei benignitate in extremas Occidentis regiones versus illos qui sanctum baptisma efflagitant. Cum enim illuc episcopos misissem, et sanctae Ecclesiae nostrae clericos, nondum adducti sunt ut capita sua inclinarent et baptizarentur eorum principes, quod exoptent, ut [Col. 0524B] eorum sim susceptor. Hac de causa nos ad viam Dei benignitate accingimus, ne forte damnationis et incuriae nostrae rationem reddamus. Det tibi Deus prudentiam ac poenitentiam, ut ad veritatem convertaris, a qua descivisti; rursusque restituat humilibus populis in unum pastorem Christum, et in unum ovile orthodoxarum Ecclesiarum ac praesulum, et pacem Dominus Deus noster praebeat universo terrarum orbi nunc et semper et in saecula saeculorum. Amen.



EPISTOLA XIV. GREGORII PAPAE II AD BONIFACIUM EPISCOPUM. Respondet ad varias ejus interrogationes et consulta.

Reverentissimo ac sanctissimo fratri Bonifacio coepiscopo Gregorius servus servorum Dei.

[Col. 0524C] [a 1Kb] Desiderabilem mihi a te missus Denval religiosus presbyter attulit nuntium, cum te sospitem narravit, et in ministerio, pro quo missus es, favente Deo, proficere nunciavit. Detulit etiam a te missas litteras, ubi indicasti, quod ager dominicus, qui incultus jacebat, et spinarum aculeis ex infidelitate riguerat, vomere tuae doctrinae exarante, semen verbi suscepit, et fertilem messem protulit fidelitatis. In iisdem litteris quaedam subnexuisti capitula, sciscitando qualiter teneat vel doceat haec sancta apostolica Romana Ecclesia. Bene satis [Ed. Rom., nosti satis], quia beatus Petrus apostolus et apostolatus [Rom. om. et apost.] et episcopatus principium exstitit, et consulenti tibi de statu Ecclesiae, non ex nobis quasi ex nobis, sed ejus gratia, [Col. 0524D] qui aperit os mutorum, et linguas infantium facit disertas, qualiter tenere debeas apostolici vigoris doctrinam dicimus.

I. Igitur in primis legebatur in quota progenie propinquorum matrimonium copulatur. Dicimus quod oportuerat quidem, quandiu se agnoscunt affinitate propinquos, ad hujus copulae non accedere societatem. [Col. 0525A] Sed quia temperantia magis, et praesertim in tam barbara gente, plus placet quam districtio censurae, concedendum est ut post quartam generationem jungantur.

II. Nam quod proposuisti [Rom., posuisti], quod si mulier infirmitate correpta non valuerit debitum viro reddere, quid ejus faciat jugalis? Bonum esset si sic permaneret, ut abstinentiae vacaret. Sed quia hoc magnorum est, ille qui se non poterit continere, nubat magis; non tamen subsidii opem subtrahat ab illa quam infirmitas praepedit, et non detestabilis culpa excludit. (32, q. 2, Quod proposuisti.)

III. De presbytero vero, si quilibet sacerdos a populo fuerit accusatus, si certi non fuerint testes qui criminis illati approbent veritatem, jusjurandum [Col. 0525B] erit in medio, et illum testem proferat de innocentiae suae puritate, cui nuda et aperta sunt omnia; sicque maneat in proprio gradu. (2, q. 5, Presbyter vel quilibet; Hincm. Rem. episc. ep. 7.)

IV. Nam de homine qui a pontifice confirmatus fuerit, denuo illi talis reiteratio prohibenda est. (De Consecr. dist. 5, De homine qui.)

V. In missarum solemniis illud observandum est, quod Dominus noster Jesus Christus sanctis suis tribuit discipulis. Accepit namque calicem dicens [Rem., et dedit eis dic.]: Hic est calix Novi Testamenti in meo sanguine (Luc. XXII), hoc facite quotiescunque sumetis [Rom., sumitis] (I Cor. XI). Unde congruum non est duos vel tres calices in altario ponere cum missarum solemnia celebrantur.

[Col. 0525C] VI. De immolatitiis autem escis consuluisti, si a fidelibus superductum fuerit vivificae crucis signum, edi liceret, an non. Illud sufficit respondere quod beatus Paulus apostolus dicit: Si quis dixerit quia hoc immolatitium est, nolite edere propter eum qui indicavit, et propter conscientiam (I Cor. X).

VII. Addidisti adhuc quod si pater vel mater filium vel filiam intra septa monasterii in infantiae annis sub regulari tradiderint disciplina, utrum liceat eis, postquam pubertatis impleverint annos, egredi, et matrimonio copulari. Hoc omnino devitamus, quia nefas est ut oblatis a parentibus Deo filiis voluptatis frena laxentur. (20, q. 1, Addidistis.)

VIII. Enimvero quosdam absque interrogatione Symboli ab adulteris et indignis presbyteris fassus es [Col. 0525D] baptizatos. In his tua dilectio teneat antiquum morem Ecclesiae, quia quisquis in nomine Patris, et Filii, et Spiritus sancti baptizatus est, rebaptizari eum minime licet. Non enim in nomine baptizantis, sed in nomine Trinitatis, hujus gratiae donum percipitur. Et tenentur quod Apostolus ait: Unus Deus, una fides, unum baptisma (Ephes. IV). Doctrinam vero spiritualem talibus studiosius ut impertias demandamus.

IX. De parvulis vero qui a parentibus subtracti sunt, et an baptizati sint an non ignorant, quia interrogasti, hos ut baptizare debeas, secundum Patrum traditionem, si non fuerit qui testificetur, ratio poscit. (De Consecr. dist. 4, Parvulos qui.)

[Col. 0526A] X. Leprosis autem, si fideles Christiani fuerint, dominici corporis et sanguinis participatio tribuatur; cum sanis autem convivia celebrare prohibeantur [Rom., negentur].

XI. Adjecisti etiam quod si pestifer morbus aut mortalitas in ecclesia vel monasteriis irrepserit, hi quos nondum tetigit an debeant a loco fugere, evitantes periculum. Quod valde fatuum videtur; non enim valet quisquam Dei effugere manus.

XII. In fine epistola continebat, quod sunt quidam presbyteri, seu episcopi, multis vitiis irretiti, quorum vita in seipsis sacerdotium maculat, si tibi liceret cum eis edere aut loqui, nisi coerciti fuerint. Dicimus ut hos ex apostolica auctoritate redarguendo admoneas, et ad munditiam ecclesiasticae disciplinae [Col. 0526B] reducas. Et si quidem obedierint, salvabunt animas suas, et ipse mercedem lucratus es. Verumtamen collocutionem et mensam communem cum eis agere non recuses. Plerumque enim contingit ut quos correctio disciplinae tardos facit ad percipiendam veritatis normam, conviviorum sedulitas et admonitio blanda ad viam perducat justitiae. Idipsum autem et in illis proceribus qui tibi adjutorium praestant observare debebis. Haec ergo, frater charissime, ex apostolicae sedis vigore scripta sufficiant. De reliquo, Dei imploramus clementiam, ut qui te illis in regionibus vice nostra ex apostolica auctoritate pergere [Rom., peragere] fecit, et in opacam silvam lumina veritatis per os tuum micare praedestinavit, opitulationis suae misericordissimum tribuat incrementum, [Col. 0526C] quatenus de fructu operis et ipse valeas praemia percipere, et veniam peccatorum invenire. Deus te incolumem custodiat, reverentissime frater. Data decimo Calendas Decembris, imperante domino piissimo Augusto Leone, a Deo coronato, magno imperatore, anno decimo imperii ejus; sed et Constantino magno imperatore, regni ejus anno septimo, indictione decima.



EPISTOLA XV. GREGORII PAPAE II AD SERENUM FOROJULIENSEM EPISCOPUM. De Gradensi Ecclesia non invadenda.

Gregorius servus servorum Dei dilecto fratri Sereno.

Tanto munere quisque ditatur, quantum in sublimitate [Col. 0526D] positus de se, ex mandato Domini redemptoris, humiliter sentit; etenim pastoralis dignitas singulariter ex humilitate ornatur. Spernendos quippe apostolica lectio arguit elatos: Quid habes, quod non accepisti? Et si accepisti, quid gloriaris, quasi non acceperis (I Cor. IV)? Nam dum ad cumulum tui honoris, precibus eximii filii nostri regis flexi, [a 1Kb] plurimum Ecclesia pro rectitudine fidei, per quam te tuamque Ecclesiam amplecti cognovimus, provocati, pallium tibi direximus, interdicentes, et inter caetera prohibentes, ne unquam aliena jura invaderes, aut temeritatis ausu usurpares jurisdictionem cujuspiam, sed his esse contentus quae usque hactenus possedisti. Nunc vero (ut cognovimus) Gradensis [Col. 0527A] patriarchae niteris invadere jura, atque ex iis quae possedit omne usque usurpare. Ne ergo in quoquam existas temerator, ex auctoritate apostolica praecipimus, ne ullo modo terminos ab eo possessos accedas [Fort. excedas], sed de his habeto quae modo usque possedisti; nec amplius quam in finibus gentis Longobardorum existentibus gressum tendere praesumas, ut non injuste suscepisse te gratiam collatam pallii ex praesumptione ostendas, et de apostolici vigore consilii, si inobediens fueris comprobatus, ultione dignus judiceris.



EPISTOLA XVI. GREGORII PAPAE II AD DONATUM GRADENSEM PATRIARCHAM EJUSQUE SUBDITOS Significat de invadendis alienis provinciis Forojuliensi episcopo interdictum esse.
[Col. 0527B]

Gregorius servus servorum Dei dilectis filiis Donato patriarchae, et episcopis, atque Marcello duci, et plebi Venetiae et Istriae.

Quanquam ex ministerio quod ex miseratione divina gerimus quidquid provide deliberatum peragere absque obstaculo conveniat, verum ne frustra judicium egisse videremur, illa cupimus prosequi quae non ad laesionem cujusdam, sed potius ad immunitatem respiciant, illa sategere unde non ex potestate concessa supplicia, sed praemia sperentur. Convenit enim ut cum alterius votis paremus, alterius jura non fraudentur. Quia igitur, missa relatione ad nos, a Deo salvata communitas vestra petiit contra Forojuliensem antistitem agentes, quod cupiebat invadere [Col. 0527C] ditionem Gradensis patriarchae, sed ut nunquam excedere terminum vel jura invadere aliena, sed ea quae hactenus possedit se esse contentum, cui ut ecclesiam in praesenti non attentet ex auctoritate apostolica interdiximus; eique consensum ad hanc esse conditionem, dilectissimi, sciatis; cui denique ne praesumat excedere praecipimus. Ne ergo injuria quadam aut dissidio locum gens eorum insidiando (ut assolet) invadat, pervigiles cavete, potius solliciti de vestra post divinum praesidium cogitare salute, quia illud non occasione agitur, sed ubi possunt Deo eis non resistente virtuti obtemperare nitantur, optantes de reliquo in amore Domini nostri Jesu Christi pollere, et ab omni immunes adversitate manere. Bene valete.



EPISTOLA XVII. GREGORII PAPAE II AD EPISCOPOS ANGLIAE. Tatwinum Dorobernensem archiepiscopum totius Angliae primatem agnoscit, et mandat agnosci.
[Col. 0527D]

Gregorius episcopus, servus servorum Dei, episcopis Angliae salutem et apostolicam benedictionem.

Dei omnipotentis immensae pietatis magnitudinem collaudamus, qui suae majestatis gloriam sic dilatare dignatus est, ut in omnem terram exierit jam sonus praedicatorum suorum, et in fines orbis terrae verba eorum. Cujus ineffabili pietatis gratia sicut noscimur procreati, ita quoque sumus adoptati, sanctae regenerationis portantes mysterium in spem gloriae filiorum Dei, per Jesum Christum Dominum nostrum. [Col. 0528A] Reverentiae itaque vestrae, fratres charissimi, dicato collaetantes collegio, hortamur ut in fide stabiles et in opere efficaces inveniamini, honore invicem praevenientes, et alter alterius onera portantes, quia sic adimplebitis legem Christi; charitatem continuam habentes in dilectione Dei et proximi, sine qua impossibile est Deo placere. Fratris nostri Tatwini, qui beatae memoriae Augustini praedicatoris vestri cathedrae pontificatus subrogatus est, adventus nos admodum laetificavit, quia virum religionis et magnae probitatis sub ipso tempore, quo apud nos stetit, eum cognovimus. Proinde, ejus auditis petitionibus, antecessorum ejus jura dignitatis perquiri in sacro scrinio fecimus, et invenientes eum justa postulavisse, sacrum pallium cum venerabili dalmaticae usu [Col. 0528B] ei apostolica auctoritate tradidimus, annuentes quoque jura dignitatis omnia quae praedecessores sui a tempore beatae memoriae Augustini cognoscuntur habuisse. Sicut ergo sancti Patris nostri Gregorii Romani pontificis decretum praefato Augustino, syncello suo, praedicatori vestro, omnes episcopos Angliae subjecit; sic nos, Deo auctore et beato Petro apostolorum principe, licet indigni ejus vicem gerentes, tibi, Tatwine, Doroverniae civitatis archiepiscopo, tuisque sucessoribus legitimis omnes Ecclesias Britanniae, earumque rectores subjicimus; apostolica auctoritate praecipientes ut omnis homo totius Anglicae regionis tuis canonicis jussionibus obediat, et te sciat esse speculatorem, atque primatem totius insulae, cui vices nostras per omnia in regione illa [Col. 0528C] gerendas commisimus. Tuam autem Ecclesiam Doroverniae constitutam ut propriam et primam sobolem regionis vestrae in Christo specialiter sub tuitione manus nostrae tenemus, quam volumus in pacis tranquillitate et religione vigere, ejusque jura et dignitatis privilegia in perpetuum immutilata servari, quia prima et mater est aliarum omnium, primitus in vestra regione constituta in honore sancti Salvatoris Domini nostri Jesu Christi. Scriptum est enim: Non est sanctus ut est Dominus, et ubi caput est vegetum, reliqua membra validius vegetantur. Vos itaque, fratres, haec apostolicae auctoritatis mandata cum alacritate et subjectionis reverentia audite, et suscipite, et cum praefato fratre nostro archiepiscopo vestro in messe Dei laborate, scientes vos inde mercedem [Col. 0528D] bonam habituros. Si autem quis haec perturbare voluerit, nostrae definitionis statuta divellere contenderit ac violare, sciat se contra ipsum mundi Salvatorem et beatri Petri auctoritatem niti, et ideo, nisi resipuerit, aeternae damnationis sententiam incurrere. Deus vos incolumes custodiat, dilectissimi fratres.



EPISTOLA XVIII. GREGORII PAPAE II AD STEPHANUM PRESBYTERUM.

Gregorius Stephano presbytero atque aliis duabus successivis personis.

Quoties illa a nobis tribui sperantur quae rationi incunctanter conveniant, animo nos decet libenti concedere, [Col. 0529A] et petentium desideriis congruum impertire suffragium. Ideoque quia postulasti a nobis quatenus fundum Campanum cum domo sua et vinea posita via Flaminia XIV plus minus millibus ab hac urbe Roma, quod tenuit per emunitionem Sergius presbyter, et vestararius noster, qui fundus exstitit ex corpore patrimonii Tusciae juris sanctae Romanae, cui Deo auctore deservimus, Ecclesiae, hunc vobis emissa praeceptione ad tenendum concedere deberemus. Inclinati itaque precibus vestris per hujus praecepti seriem supradictum fundum cum domo et vinea, et omnibus ei pertinentibus, in integro, a praesenti 8 indictione diebus vitae vestrae vobis concedimus detinendum, ita sane ut a vobis singulis quibusque indictionibus, pensionis nomine, rationibus [Col. 0529B] ecclesiasticis III auri solidi, difficultate postposita, persolvantur, omnemque qua indigent meliorationem ac defensionem praedictus fundus, et vinea, seu domus, indifferenter a vobis sine dubio procurantibus efficiantur; nullaque postea ad dandum annuae pensionis a vobis mora proveniat, sed ultro actionariis sanctae nostrae Ecclesiae a praedicto tempore persolvatur. Nam si aliter, quod absit a vobis, provenerit de suprascripta melioratione, defensione, et annua pensione, statuimus fore invalidam hanc nostram praeceptionem. Post obitum vero vestrum memoratus fundus ad jus sanctae nostrae Ecclesiae, cujus est proprietas, in integro revertatur. Dat. Id. Aprilis, indict. 8.



EPISTOLA XIX. VEL PRIVILEGIUM GREGORII PAPAE II AD BASINUM ABBATEM. Gregorius II papa, petente Basino abbate, Monasterio sancti Maximini Treverensis immunitatem, et alia privilegia largitur, anno 729.
[Col. 0529C]

Gregorius, servus servorum Dei, Basino venerabili abbati monasterii sancti Joannis apostoli et evangelistae, atque sanctissimi confessoris Christi Maximini, cujus corpus ibidem quiescit, tibi, tuisque successoribus, salutem et apostolicam benedictionem.

Si semper sunt concedenda quae piis desideriis congruunt, tanto propensius ea quae pro divini cultus religione postulantur, alacri devotione, et omni occasione remota, benivola intentione continuo sunt [Col. 0529D] largienda et perficienda.

Petisti ergo nos, uti monasterio tuo, quod in suburbio Treverorum in honore sancti Joannis evangelistae constructum esse dignoscitur, ubi praenominatus Christi confessor quiescit, ob confirmandam fratribus ibidem Deo servientibus, monasticae tranquillitatis normam, sanctae apostolicae nostrae, cui auctore Deo deservimus, Ecclesiae privilegium concederemus.

Nosque piae petitioni tuae assensum accommodare curavimus, decernentes, apostolicae auctoritatis praecepto, uti congregatio Deo ibi religiose serviens, sicut per praecedentia tempora a regibus eidem coenobio concessum est, liberam deinceps habeat potestatem [Col. 0530A] creandi inter se quem secundum Deum elegerint sibi abbatem, nec aliqua cujuslibet dignitatis persona infra praedictum monasterium, nisi a te, aliove abbate tuo successore, vocatus, quidquam pro suo libitu ordinare vel temere exercere praesumat.

Praeterea apostolica nostra auctoritate omnimodis interdicimus ne cui unquam Ecclesiae, vel sedi, comcambio, aut alio aliquo ingenio, subdatur, sed tali libertate, et immunitate, quali caetera regalia loca utuntur, inoffense et perpetualiter gaudeat.

Ipse vero locus monasterii sub mundiburnio regum ut permaneat, nullique unquam personae beneficiarius aut invadendus pateat, sed ad usus tranquillitatemque monachorum, ibi sub regula sancti Benedicti [Col. 0530B] Deo militantium, quietus permaneat.

Constituimus etiam et ex hac paterna dilectione, tibi tuisque successoribus concedimus, ut ad mysteria sacra, in praecipuis festivitatibus, mitra, dalmatica, sandalis utaris; fraternitatem tuam commonentes ut cum augmento honoris augeatur et in te divini virtus amoris.

Prohibemus et ex auctoritate beati Petri, cujus vice, licet indigni, in hac apostolica sede fungimur, et funditus interdicimus, ut nullus dux, nullus comes, nulla prorsus persona ecclesiastica, sive mundana, in possessione, vel allodio sancti Maximini, montem, sive rupem capere, vel munitionem aliquam in eis facere praesumat, nisi forte abbas ejusdem monasterii, propter metum paganorum, vel [Col. 0530C] propter incursionem malignorum hominum, ad tempus, donec tranquillitas pacis redeat, se suosque ibi intermuniat.

Ad cumulum quoque vel augmentum monasticae tranquillitatis adjicimus, ne qua cujuslibet dignitatis persona magnum vel minimum alienare, vel imminuere, de rebus Ecclesiae praesumat, tam de his, quae per te modo, vel per alios eidem monasterio concessa sunt, quam ex his, quae caeteri fideles pro remedio animarum suarum deinceps collaturi sum.

Si quis vero, quod absit, ausu nefario praesumpserit ea quae a nobis ad laudem Dei pro stabilitate jam dicti venerabilis monasterii statuta sunt infringere, aut in quodam violare, sciat se sub divini judicii testificatione, per interventum beati Petri apostoli, [Col. 0530D] anathematis vinculo inextricabiliter innodatum, et a regno Dei alienandum, et cum diabolo, et ejus sequacibus, atrocissimis poenis concremandum.

Qui vero pio intuitu et respectu divini timoris observator hujus nostrae praeceptionis apostolicae exstiterit, aeternae benedictionis gratiam a Domino consequi mereatur.

Data . . . . . .

Scriptum per manum Benedicti Scriniarii sanctae Romanae Ecclesiae, in mense Januario, indictione 12 in Dei nomine.



CANONES POENITENTIALES.
[Col. 0531A]

Quae hic primus omnium promulgo decreta seu canones poenitentiales, an Gregorio II tribuenda sint, haereo ambiguus. Ut canones ejusmodi ab eo ederentur aetas quidem illa ferebat. Tunc enim poenitentiales canones passim omnes pontifices, episcopi, et privati etiam quidam, dederunt. Gregorius III suos edidit, suos Theodorus Londinensis episcopus, suos sanctus Bonifacius Moguntinus, suos denique Beda, privatae licet auctoritatis presbyter. Quare a Gregorio papa II non abhorrent, cui tribuere videtur auctor ms. illius Codicis bibliothecae canonicorum sancti Martini Lucensium, unde haec accepi. Nam in eo monitu quem canonibus hisce aliisque pluribus scriptor Codicis praemisit, daturum se profitetur decreta Siricii, Innocentii, Zosimi, Bonifacii, Coelestini, Hilarii, Simplicii, Felicis, Gelasii, Anastasii, Symmachi, Hormisdae, Gregorii junioris (id est II), statimque subjungit quae hic promo decreta; [Col. 0531B] tum ad decreta Siricii, caeterorumque, ordine servato, manum admovet, nec ullum aliud in toto libro apparet Gregorii II decretum. Haec pro Gregorio, sed vicissim ne huic ascribam vetant Gregorii III successoris in perjuros decreta, in quibus quaedam statuuntur his canonibus plane consona; haec vero praescribere se ait Gregorius III secundum antiquam definitionem. Non ergo illa decessor ejus Gregorius II statuit. Forte igitur quae profero ipsa sunt vetera illa decreta quorum Gregorius III in excerptis suis, can. 7, meminit.

Si quis juraverit, VII annis poeniteat, III ex his in pane et aqua, et nunquam juret.

Si quis vero coactus, id est violenter pro qualibet necessitate aut nesciens perjuraverit, III annis poeniteat in pane et aqua.

Si quis laicus pro cupiditate perjuraverit, totas res [Col. 0531C] suas det pauperibus, et tundatur, in monasterio serviat diebus vitae suae.

Si quis alium duxit in perjurium ignorantem, VII annis poeniteat. Qui vero suscitatur (sic) quod in perjurio ducitur, et tamen jurat, V annis poeniteat.



CAPITULARE A GREGORIO PAPA II DATUM MARTINIANO EPISCOPO, GEORGIO PRESBYTERO, ETC., IN BAVARIAM ABLEGATIS. In nomine Domini incipit capitulare a Gregorio papa Romae urbis datum reverendissimo fratri nostro [a 1Kb] Martiniano episcopo, seu [Leg. et] Georgio presbytero sanctae sedis apostolicae, atque Dorotheo subdiacono praedictae sedis, euntibus cum Domini auxilio in Bajoariam.

I. Ut, datis nostris scriptis, ita ut cum duce provinciae deliberetis, quatenus conventus aggregetur [Col. 0531D] sacerdotum, et judicum, atque universorum gentis ejusdem primariorum, et ex quaesitis [Leg. exquisitis] sacerdotibus, atque ministris, quorum canonicam approbaveritis exstitisse promotionem, ac rectae fidei tenere, aut recipere rationem, his sacrificandi, et ministrandi, sive etiam psallendi ex figura, et traditione sanctae apostolicae, et Romanae sedis ecclesiae ordine, tradetis [Leg. tradatis] potestatem. Quorum vero non claruerit recta fides credulitatis, aut approbata solemnitas canonicae ordinationis, illis per [Col. 0532A] omnia prohibeatur licentia ministrationis ut subrogentur canonice probabiles successores.

II. Ut loco [Leg. loca] singularum ecclesiarum praevidentes [Leg. providentes], quomodo unusquisque sacerdos, seu minister, erga ecclesiam debeat conservare, vel qualiter sacra missarum solemnia, sive caetera diurnarum atque nocturnarum horarum officia, sive etiam lectionem sacrorum Novi atque Veteris Testamenti, ordinabilia praedicamenta studeat observare secundum traditum apostolicae sedis antiquitatis ordinem, disponetis [Leg. disponatis].

III. Ut, consideratis locorum spatiis, juxta gehennationem uniuscujusque ducis episcopia disponatis, et subjacentia singulis sedibus terminetis. Et si tres, aut quatuor, vel majoris numeri, visae fuerint constitutae [Col. 0532B] sedes, reservato praecipuae sedis loco pro archiepiscopo resedendo, adhibito trium episcoporum conventu, probabiles fide ac boni testimonii, et eruditos sana doctrina, viros ordinetis antistites ex auctoritate beati Petri apostoli, et in subsequentis vigoris tradita dispensatione locis eos [Leg. eis] creditis collocantes.

IV. Ut, praeviso PP. [Leg. propter] archiepiscopum loco, si talem reperire poteritis virum qui possit doctrinis salutiferis et operum exemplis instruere sibi subditos sacerdotes, ac regere prudentissime clerum, ac plebem, et amplificare congrue creditas oves; aut, datis litteris vestris, eum ad nos dirigatis, aut nobiscum venire faciatis. Si certe talem invenire [Col. 0532C] non poteritis, hoc aut per vos aut per vestras litteras innotescatis, quatenus de hac sacra praemissa sede praevidentes [Leg. providentes], utilem cum Dei auxilio dirigamus.

V. Ut, ordinatis episcopis, unicuique illorum hoc detis ex figura [b 1Kb] nec ordines in mandatis, ne unquam ordinationes praesumat illicitas, ne digamum, aut qui virginem non est sortitus uxorem, neque illitteratum, vel in qualibet parte corporis vitiatum, aut expoenitentem, vel cuilibet conditioni obnoxium, atque notatum, ad sacros ordines permittat accedere. Sed si quos hujusmodi forte repererit, non audeat promovere. Afros passim ad ecclesiasticos ordines praetendentes nulla ratione suscipiat, quia plerique illorum Manichaei rebaptizati [Leg. et rebaptizati] [Col. 0532D] saepius sunt probati. Ministeria atque ornatum ecclesiae, vel quidquid est vel fuerit in patrimonium ejusdem, non minuere studeat, sed augere. De reditu vero Ecclesiae, vel oblationibus fidelium, quatuor faciat portiones: quarum unam sibi retineat, alteram clericis pro suorum officiorum sedulitate distribuat, tertiam pauperibus et peregrinis, quartam ecclesiasticis fabricis noverit reservandam, de quibus divino erit redditurus judicio rationem. Ordinationes vero presbyterorum, seu diaconorum, [Col. 0533A] non nisi quarti, septimi, et decimi mensium jejuniis, [Leg. et in] sed in ingressu quadragesimali, atque vespere Sabbati, noverit celebrandas. Sacrosancti autem baptismi sacramentum non nisi in paschali festivitate et Pentecoste noverit esse praebendum, exceptis his quibus mortis urgente periculo, ne in aeternum pereant, talibus oportet remediis subvenire. Cui de reliquo sedis apostolicae praemissae Romani [Leg. Romanae] praecepta servanti cuncta subjacet religio, et universa generalitas populorum Christiani nominis renotata [Leg. renovata] signaculo ad obsequendum commoneatur, corde promptissimo, ut irreprehensibile placitum fiat corpus Ecclesiae per Christum Dominum nostrum.

VI. Ut ita nubentibus vel nupturis ordinem ex [Col. 0533B] auctoritate apostolica detis, ut nec continentiae causa indicentibus [Leg. judicetur] damnabilis copulae [Leg. copula] nuptialis, nec per licentiam nubendi praesumatur occasio fornicandi. Sed sicut masculum et feminam Deus in ipso exordio mundi praecepit conjungi, ut sint duo in carne una (Genes. II), ita, juxta doctrinam apostolicam, Unusquisque vir suam uxorem habeat (I Cor. VII). Et non licere [Leg. liceat] in invicem fraudare, nisi ex consensu ad tempus, ut vacent orationi, dicente de hoc ipso Apostolo: Alligatus es uxori, noli quaerere solutionem (Ibid.); id est, superstite conjuge, ad alteram feminae concupitam [Leg. alterius feminae concubitum] non velle transire, quia eodem doctore gentium astruente: Qui fornicatur, in corpus suum peccat [Col. 0533C] (I Cor. VI), hoc est, in uxore [Leg. uxorem] propria, cum qua unum corpus est, cui fraudando per amplexus illicitos semetipsum sub peccati reatu objurgat [Leg. obstringit]. Unde, nec reputandum est recte conjugium, quod duorum excesserit numerum, quia nisi in duobus non geritur jugum. Ipsum quoque unius viri et uxoris conjugium doceatur in proximitate sanguinis non esse penitus praesumendum, id est, ne quis uxorem patris, aut patrui, aut fratris, sive sororem suam, aut sororem patris, vel matris, sive filiam sororis suae, seu etiam filiam patris [Leg. sororis patris] aut matris audeat sibi conjugio copulare, aut in adulterio sociare. Quod si quis aut per conjugatem copiam [Leg. copulam], aut adulterandi temerantiam ausus fuerit perpetrare, noverit se incesti facinoris contaminatione obnoxium esse, atque [Col. 0533D] ob hoc indignum fieri sacra communione corporis et [Col. 0534A] sanguinis Domini nostri Jesu Christi, sine cujus perceptione nemo poterit salvari. Nuptiis quoque ipsis praeferenda fidelium virginum et continentium docetur integritas.

VII. Ut nihil in perceptione ciborum judicetur immundum, nisi quod fuerit idolis immolatum, quia, juxta quod magisterio apostolico docetur, Omnis creatura Dei bona, et nihil rejiciendum, quod cum gratiarum actione percipitur (I Tim. IV).

VIII. Ut somnia, et auguria, quia, juxta divina oracula, vana sunt, non attendenda penitus doceantur.

IX. Ut incantationes, et fastidiationes [An fatidictiones?] sive diversae observationes dierum Kalendarum, quas error tradidit paganorum, prohibeantur, sicut maleficia, et magorum praestigia, seu etiam [Col. 0534B] sortilegium, ac divinantium observatio exsecranda.

X. Ut dominicis diebus doceantur non licere omnino jejunare, propter resurrectionis dominicae sacramentum, neque in festivitatibus dominicis Nativitatis, aut [a 1Kb] Apparitionis, sive Ascensionis.

XI. In omnibus ita Christi charitas teneatur, quatenus, secundum statuta sacrorum canonum, oblationes dissidentium, priusquam reconcilientur, nullo modo in ecclesia recipiantur.

XII. Ut poenitentiae remediis nemo se non egere putet, pro quotidianis humanae fragilitatis excessibus, sine quibus in hac vita esse non possumus.

XIII. Ut de spe resurrectionis futurae ita instituantur, ut eodem ordine, eademque forma, qua ipse [Col. 0534C] Dominus resurrexit a mortuis, omnes homines resurrecturos esse non dubitent in eodem corpore in quo sumus, et vivimus, non naturam aut sexum mutantes, sed tantum fragilitatem et vitia deponentes. Ipsum quoque Satanam, cum angelis suis, atque cultoribus, aeterno incendio concremandum, neque, secundum quorumdam sacrilegam disputationem, ad pristinam, id est, angelicam dignitatem, unde decidit, reducendum, juxta quod Dominus in Evangelio se praedixit dicturum reprobis stantibus a sinistris in futuro judicio: Discedite a me, maledicti, in ignem aeternum, qui praeparatus est diabolo et angelis ejus (Matth. XXV). Bene valete. Datum Idibus Martii, imperante domino Augusto Anastasio, a Deo coronato, magno imperatore, anno tertio pontificatus ejus, etc. [Leg. anno primo, aut anno secundo imperii ejus, sive patriciatus ejus: Gregorius enim non pontificatus, [Col. 0534D] sed imperii annos adscribere consuevit.]




ANNO DOMINI DCCXXXIX.
S. WILIBRORDUS, ULTRAJECTINUS EPISCOPUS.




[Col. 0535]
NOTITIAE HISTORICAE IN S. WILLIBRORDUM.



I.
(Hadr. Barlandi Traject. epp. Catalog.)
[Col. 0535A]

Willibrordus, natione Saxo-Britannus, primus fuit Trajectensium antistes, qui dignitatem adeptus Clementis nomen assumpsit. Pueritia huic exacta inter viros pietate insignes, quorum assidua consuetudine juvenis et optimus evasit, et in studiis bonarum artium ita paucis annis profecit, ut aequales suos rerum scientia infinitis partibus anteierit. Postea sacris initiatus, trige-imo aetatis anno proficiscitur in Germaniam, ubi sua praedicatione multos mortales ad unius Dei cultum pertraxit; sed et aliis perlustratis regionibus, dogma Christianum longe lateque propagavit. Per haec atque alia pietatis opera Ecclesiae Trajectensi praefectus, Christi nomen suorum animis [Col. 0535B] inserendo, longe optimum egit antistitem. Quod hodie est in ea urbe divi Martini celebre templum idem consecravit; potitusque est dignitate annis ferme XL.



II.
(Gerardi Noviomagi Traject. epp. Catalog.)

Anno a Nativitate Salvatoris Domini ac Dei nostri Jesu Christi sexcentesimo nonagesimo, Willibrordus [Col. 0536A] presbyter, ex Britannia clarissima insula (quam eo saeculo Angli-Saxones, devictis Britannis, sui juris nominisque fecerant) ad inferam Germaniam (quae etiam tum Francia dicebatur) veniens, a Sergio Romano pontifice, petente piissimo Francorum principe Pippino, Ultrajectinus archiepiscopus Romae natali divae Ceciliae die ordinatus est, accepto Clementis nomine. Hinc ad arcem Orientalium Francorum Ultrajectum rediens, a Pippino illic episcopalis cathedrae locum accepit, et templum non admodum magnum in S. Crucis honorem aedificavit, in quo etiam primum Christiani lavacri fontem sacravit. Postea eo loci quo divi Thomae apostoli templum a Danis Normannisque eversum fuerat, non procul ab arce Wiltaburgo (quam Ultrajectum Gallice dictam Beda testatur), [Col. 0536B] templum aliud aedificandum curavit, et centum coenobitas integrae vitae, ut divino cultui insisterent assidui, congregavit; voluitque hoc templum primum et caput suae esse dioeceseos. Tandem, cum magna vitae sanctitate quadraginta annis Ultrajectinae Ecclesiae praefuisset, vita functus, divorum numero adscriptus est.




[Col. 0535]
DIPLOMATA AD S. WILLIBRORDUM VEL AB EO COLLATA.





I. (Brequigny, Diplom. t. II nov. edit.) Charta qua Hedenus, vir inluster, Willibrordo episcopo dona confert [a 1Kb] (ann. 704).
[Col. 0535B]

In Christi nomine. Dum in praesenti vita quisque conversari videtur, et hanc caducam vitam morte finiendam vigilanti mente perspexerit, cogitare debet quatenus animae suae in futuro apud Deum mercedem et refrigerium, dum ipse vivit, conquirat. [Col. 0535C] Idcirco ego Hedenus, vir illuster, una cum conjuge mea clarissima Theodrada, aliquid de rebus nostris pro amore Christi et remissione peccatorum nostrorum, et mercede futura, Deo et domno Patri nostro in Christo Willibrordo episcopo dare disposuimus, quod et ita fecimus, id est, curtem nostram in loco nuncupante Arnestali super fluvio Huitteio, cum omni integritate sua, id est casis, curtidis, campis, [Col. 0536B] pratis, pascuis, silvis, aquis aquarumque decursibus, mobili et immobili, mancipiis et jumentis, vaccariis, pastoribus, porcariis, et quicquid ad ipsam pertinere videtur a die praesenti, totum ad integrum in tuam potestatem, domine Pater venerande, trado atque transfundo, ut habeas, teneas et possideas, et cui volueris in Dei nomine dimittas. Et in castello Mulenberge donamus tibi tres casatas cum mancipiis, una cum omni peculiari eorum, et centum diurnales, [Col. 0536C] id est jugera, de terra aratoria, propter aquam et ligna trahenda. Et in curte nostra alia nuncupante Monhore, donamus tibi VII hobas, et VII casatas, et CCC diurnales de terra, et tertiam partem de silva ad eamdem curtem pertinentem, et prata ad L carradas secandas, et porcarios duos cum L porcis, et vaccarios duos cum XII vaccis. Has casatas ibidem manentes cum omni peculio vel laboratu eorum [Col. 0537A] quod habent vel habere noscuntur, totum tibi ad integrum trado. Has res omnes superius intimatas tibi domno et Patri in Christo nostro damus, donatumque esse perennis temporibus volumus, ut habeas, tuisque habendum derelinquas, vel quidquid exinde facere volueris liberam et firmissimam in omnibus habeas potestatem. Si quis vero, quod futurum esse non credo, nos ipsi, quod absit, aut aliquis de heredibus aut proheredibus nostris contra hanc donationis nostrae cartulam venire tentaverit, et eam infringere voluerit, et tibi de istis jam rebus aliquid quasi hereditario jure auferre conaverit, primitus iram omnipotentis Dei incurrat, et sanctorum angelorum, et a liminibus Ecclesiae Dei vel communione sanctorum extraneus efficiatur, et [Col. 0537B] lepram Giezi vel percussionem Ananiae et Saphirae consequatur, partemque habeat cum Juda Scariothe qui Dominum tradidit, et insuper inferat tibi, una cum cogente fisco, auri libras V, argenti pondo XV, et nec sic quidem quod repetit evendicare valeat, sed frustrata ejus vanitate, haec carta perennis temporibus firma et immobilis permaneat, astipulatione subnixa. Actum publice in castello Virteburh, sub die Kalendas Maias, anno X regni domni Childeberti gloriosi regis [a 1Kb] . Ego Laurentius, indignus presbyter, jubente domino Hedeno duce, viro illustri, hanc donationis cartulam scripsi et in Dei nomine subscripsi. Ego Hedenus hanc donationis cartam a me factam et ante me lectam, propria manu firmavi e subscripsi cum Theodrada. Ego Thuringus, filius [Col. 0537C] Hedeni, donationem patris mei firmavi. Rocchus. Doda.





II. Charta qua Irmina abbatissa Willibrordo episcopo concedit quidquid possidet in villa Stancheim [b 1Kb] (ann. 704).

Domino sancto et in Christo apostolico Patri Willibrordo episcopo, Irmina, in Christo Deo sacrata abbatissa donatrix. Quidquid unusquisque homo de rebus suis ad loca sanctorum et servorum Dei spontanea voluntate condonaverit, hoc sibi apud Deum mercedis praemium credit recipere in futuro. Idcirco ego Irmina dono vobis ad monasterium vestrum Epternaco, quod nos a novo construximus, situm super fluvio Sura, in honore sanctae Trinitate vel [Col. 0538A] sanctorum, donatumque in perpetuum esse volo ad possidendum, hoc est quantumcumque a die praesenti in villa Stancheim, sita super fluvio Sura, mea possessio vel donatio est, tam domibus quam aedificiis, mansis, mancipiis, vineis, pratis, pascuis, sylvis, aquis aquarumque decursibus, sub ea conditione, ut quicquid a die praesenti vos vel pars monasterii exinde facere voluerit, liberam et firmissimam in omnibus habeatis potestatem faciendi, et nullius repetitionem ex hoc habere vereamini. Si quis vero, quod fieri non credimus, tam ego quam aliquis de heredibus aut coheredibus meis, vel quaelibet opposita persona, contra hanc nostrae donationis cartulam venire conatus fuerit, aut eam irrumpere voluerit, primitus iram Dei omnipotentis incurrat, et [Col. 0538B] insuper inferat fisco auri libram unam, argenti pondo duo, nec sic quod repetit ullatenus possit evindicare, manente nihilominus firmitate.

Actum Treveri, VIII Idus Maias, anno X Childeberti regis.---Ego Huncio, in Christi nomine presbyter, rogante domna Irmina abbatissa, hanc cartulam donationis perscripsi, et ipsa subter manu propria cum testibus firmavit.---Ego Irmina relegi et subscripsi.---Basinus episcopus.---Radobertus.--- Dagoinus.---Leodoinus presbyter.---Gaucebertus.--- Caribertus.---Magnobertus.---Quitario.---Trasebertus. ---Waltarius diaconus.---Bobo. [c 1Kb]





III. Charta qua Aengilbaldus Willibrordo episcopo concedit quidquid sibi competit in villa Waderlo [d 1Kb] (ann. 704).
[Col. 0538C]

Domino vere sancto et apostolico patri Willibrordo episcopo, Aengilbaldus filius Hildiboldi quondam, donator, salutem in Domino. Dum quisque in praesenti saeculo conversare videtur, cogitare necesse est qualiter animam suam de peccato et poena aeterna liberare debeat. Idcirco, ego Aengilbaldus, pro salute animae meae vel requie sempiterna, trado tibi, Willibrordo episcopo, terram in loco vel villa nuncupata Waderlo, super fluvium Dutmala, cum omnibus qui ibidem hereditario jure vel laboratu legitime possidere visus sum, totum a die praesenti tibi trado atque in tuam potestatem transfundo, id est, tam terras aratorias cum campis, pratis, pascuis, [Col. 0539A] aquis aquarumque decursibus, mobilibus et immobilibus, et silvam ad eumdem locum pertinentem, et VIII casatas cum hominibus et mancipiis, et cum omni peculio suo. Haec omnia a die praesenti tibi dono, donatumque perennis temporibus esse volo, ut habeas, teneas atque possideas, tuisque ad habendum derelinquas, et quicquid exinde facere volueris, liberam atque firmissimam in omnibus habeas potestatem. Si quis vero, quod futurum esse non credo, heredum vel proheredum meorum, vel quaelibet opposita persona, contra hanc donationis cartulam venire tentaverit, et eam infringere conaverit, primitus iram Dei omnipotentis incurrat et sanctorum angelorum, et a liminibus Ecclesiae alienetur, partemque habeat cum Juda, et ultionem Ananiae [Col. 0539B] et Zaphirae, vel lepra Giezi percutiatur, et inferat fisci juribus auri libram unam, argenti pondo X, nec sic quod repetit evindicare valeat, sed firma et immobilis haec donatio perennis temporibus permaneat stipulatione subnixa.

Actum publice in loco Bittinum, coram testibus, anno X regni domni nostri Childeberti gloriosissimi regis, sub die Calendas Octobris.---Ego Aengilbaldus hanc cartulam relegi et confirmavi.---Onsbaldus, ---Eburumes,---Edilhardes,---Robertes,---Tolebaldes, ---Etrele,---Eutlinde,---Bertlinde, subscripserunt. ---Ego Elduynus presbyter, rogante Aengilbaldo viro illustri, scripsi et subscripsi, signumque crucis adfixi +.





IV. Charta qua Pipinus et Plectrudis, uxor ejus, concedunt Epternacensi monasterio medietatem ipsius Epternaci [a 1Kb] (ann. 706).
[Col. 0539C]

Ego in Dei nomine, inluster vir Pipinus, filius Ansgisili quondam, nec non illustris matrona mea Plectrudis, filia Hugoberti quondam, cogitantes casum humanae fragilitatis qualiter peccata nostra possumus abluere, et donante Domino ad aeterna gaudia pervenire; idcirco, ob honorem Domini nostri Jesu Christi, donamus donatumque in perpetuum esse volumus ad monasterium quod est in honore sanctissimae Trinitatis et Apostolorum Petri et Pauli, et sancti Joannis Baptistae, in loco cognomento Epternaco, in pago Bedensi, super fluvio Sura, in re proprietatis nostrae aedificatum, ubi decernimus [Col. 0539D] et constituimus virum strenuum et Dei cultorem apostolicum dominum Willibrordum episcopum, una cum turma monachorum sub sua congregatione [Col. 0540A] vita sancta et regulari degere et conversari, hoc est, medietatem de ipso Epternaco, quam Theotarius quondam dux ibidem tenuit, et postea filius suus Theodardus quondam nobis tradidit, praeter illam quam Ermina in ipso Epternaco tenuit, quantumcunque in ipsa medietate nostra in ipso Epternaco, a praesenti die, nostra videtur esse possessio vel donatio, cum terris, cum domibus, aedificiis, accolabus, mancipiis, litis [b 1Kb] , sylvis, campis, pratis, pascuis, aquis aquarumque decursibus, mobilibus et immobilibus, farinariis, pecoribus utriusque sexus, quantum in ipsa medietate, in ipso Epternaco praesenti tempore possidemus, cum omni integritate de jure et donatione nostra, in jure et donatione praedicti monasterii, vel rectoribus suis seu successoribus [Col. 0540B] et omni congregationi ibidem consistenti, tradimus atque delegamus perpetualiter in Dei nomine ad possidendum, ut ibidem in tempore pro mercede nostra proficiat in augmentis, ea ratione ut ipsum monasterium in nostra vel heredum nostrorum donatione vel defensione inantea semper permaneat. Et illud nobis placuit inserendum, si fuerit ullus de heredibus nostris, vel propinquis nostris, seu quaelibet ulla extranea aut opposita persona, quae contra hanc donationem, quam nos plena et integra donatione pro animae nostrae remedio fieri et affirmare rogavimus, venire aut agere tentaverit, et ipsa charta ad relegendum ei ostensa fuerit, et se ex hoc compescere noluerit, primitus iram Dei incurrat, et a liminibus sanctorum efficiatur extraneus, et inferat [Col. 0540C] partibus ipsius monasterii, vel cui litem intulerit, tantum et aliud tantum, quantum res eo ipso tempore emelioratae valuerint, et inferat, una cum socio fisco, auri libras decem, argenti pondo viginti coactus exsolvat, et quod repetit evindicare non valeat, sed praesens donatio ad instar testamenti cum stipulatione adnixa omni tempore firma stabilitate capiat firmitatem.

Actum Gaimundas [c 1Kb] , publice, sub die tertia Idus Maias, anno duodecimo regni domini nostri Childeberti gloriosissimi regis. Pipinus et conjux ejus Plectrudis. ---Drogo.---Cuchobertus episcopus.--- Garebaldus episcopus.---Bernarius episcopus.--- Constantinus episcopus.---Josephus.---Wintharius [Col. 0540D] episcopus.---Chariganto.---Agione.---Grodobaldus. ---Cardimus.---Remedius.---Raimingus, jussus a Pipino et Plectrude, scripsi et Harduino.





V Charta qua Pipinus, filius Ansgisili, monasterium Epternacense sub sua defensione suscipit, et fratribus ibi congregatis concedit ut, defuncto Willibrordo, sibi ex semetipsis constituant abbatem [a 1Kb] (ann. 706).
[Col. 0541A]

Semper humana fragilitas casus inevitabiles debet perpendere, ut quandoquidem repentina supervenerit transpositio, non habeat in nobis quod puniat, sed inveniat quod coronet, juxta mandatum Domini: Date et dabitur vobis; et illud: Facite eleemosynam, et omnia munda sunt vobis. Idcirco ego in Dei nomine illuster vir Pippinus, filius Ansgisili quondam, nec non et illustris matrona mea Plectrudis, filia Hugoberti quondam, cogitantes casum humanae fragilitatis, qualiter peccata nostra possemus abluere, [Col. 0541B] et Deo donante ad aeterna gaudia pertingere, concedimus domino Patri nostro viro apostolico Willibrordo episcopo, de monasterio Epternaco, sito in pago Bedensi, super fluvio Sura, quod ipse, donante Deo, aedificavit in rebus proprietatis nostrae, et unde ipse beatus Willibrordus testamentum confirmavit, ut sub nostra defensione haberemus ac heredum nostrorum. Unde placuit nobis ut apostolico Patri nostro Willibrordo ipsum monasterium confirmaremus: quod ita et fecimus, eo modo, ut ibidem fratres peregrinos, vel alios Deum timentes, congregent, ut ibidem secundum ordinem sanctum degere et conversari debeant. Et illud itidem nobis placuit inserendum, ut, cum ipse beatus Willibrordus de hac luce migraverit, ipsi fratres quem ex semetipsis [Col. 0541C] elegerint, sibi constituant abbatem, ea ratione ut heredibus nostris in omnibus fidelis appareat, et ibidem secundum ordinem sanctum degat, et sub nostro mundiburdio vel defensione persistat. Et si quis Deum timens, tam de parte nostra quam et de reliquis hominibus, de suis rebus ad ipsum monasterium condonare et confirmare deliberaverit, vel quidquid ibidem, Deo inspirante, de collatis bonis obvenerit, Deo propitio, eis proficiat in augmentis. Si quis vero, quod minime credimus esse futurum, si fuerit ullus de heredibus aut propinquis nostris, seu quaelibet extranea aut opposita persona, quae contra hanc nostram confirmationem, quam nos pro divino intuitu, vel animae nostrae remedio, fieri aut firmare rogavimus, venire voluerit aut infringere, et ista carta [Col. 0541D] ei ostensa fuerit ad relegendum, et se ex hoc compescere noluerit, imprimitus irae Dei omnipotentis [Col. 0542A] incurrat offensam, et a liminibus sanctorum efficiatur extraneus et insuper inferat partibus ejusdem loci, et fratribus tunc tempore ibidem servientibus, aut cui litem intulerit, tantum et aliud tantum quantum res ipsae eo tempore emelioratae valuerint, et insuper inferat, cum socio fisco, auri libras X, argenti pondo XX, coactus exsolvat, et quod repetit evindicare non valeat, sed praesens confirmatio, ad instar testamenti, constipulatione adnixa, omni tempore firma stabilitate capiat firmitatem.

Actum Gaimundas publice, sub die III Idus Maias, anno XII regni domni nostri Childeberti gloriosi regis. Pippinus et Plectrudis.---Drgo. Chugobertus, Gerbaldus, Bernarius, Constantinus, Josephus, episcopi.---Winitharius.---Agione.---Remedius.---Ramingus, [Col. 0542B] jussus a Pippino et Plectrude scripsi, et Hardoino.





VI. Charta qua Aengelbertus W. (Willibrordo episcopo) dona confert in Alfheim, loco Toxandriae [b 1Kb] (ann. 709).

In Christi nomine, domno sanctissimo et dilectissimo patri W. episcopo, Aengelbertus filius Gaoberto quondam, donator. Dum leges et jura sinunt, et convenientia Francorum est ut de facultatibus suis quisque quod facere voluerit liberam habeat potestatem, et necesse est ut quisque pro incerto hujus vitae exitu de rebus suis aliquid ad Dei partem committat, ut per hoc indulgentiam facinorum suorum percipiat. Idcirco ego Aengelbertus, pro remedio [Col. 0542C] animae meae seu retributione aeterna, aliquid tibi, domine Pater et pontifex W., de rebus meis donare decrevi, quod et ita feci: hoc est, in pago Texandriae, in loco nuncupante Alfheim, quod mihi ex paterno jure legitime provenit, hoc est casatas XI, cum sala et curticle meo, quem ad praesens habere visus sum, cum mancipiis et omni peculio eorum. Haec omnia tibi a die praesenti trado atque transfundo, cum omni integritate vel adjacentiis eorum, hoc est, casis, curticlis, silvis, terris, pratis, pascuis, et aratoria terra, aquis aquarumque decursibus, mobili et immobili, egressu vel ingressu, et watrischafo [c 1Kb] . Haec omnia tibi do, donatumque esse perhennis temporibus volo: hoc habeas, teneas, [Col. 0542D] possideas, tuisque ad possidendum relinquas, et quicquid exinde facere volueris liberam et firmissimam in omnibus habeas potestatem. Si quis vero, [Col. 0543A] quod futurum esse non credo, ego ipse aut ullus de heredibus aut propinquis nostris, seu quaelibet extranea aut oppos ta persona, quae contra hanc nostram confirmationem, quam nos pro divino intuitu vel animae nostrae remedio fieri aut firmare rogavimus, venire voluerit aut infringere, et ista carta ei ostensa fuerit ad relegendum, et se ex hoc compescere noluerit, imprimitus irae Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras V, argenti pondo X; et nec sic quod repetit evindicare valeat, sed firma et immobilis haec nostra donatio permaneat, adstipulatione subnixa. Actum publice Tilliburgis, XII Calendas Junias, anno XV Childeberti gloriosissimi regis. Et do tibi [Col. 0543B] in pago Testeventi super Mosam, loco Birni, casatam unam, cum omni peculio.---Ego Virgilius presbyter scripsi.---Aengelbertus.---Werengatto frater ejus.---Paulus presbyter.---Aldrao.---Alduino.---Nargaoto.---Egisgaro.---Nanduiano.





VII. Charta qua Bertilendis, Deo sacrata, Willibrordo episcopo donat quidquid de materna haereditate possidet in Toxandria [a 2Kb] (ann. 710).

In Christi nomine. Domino sanctissimo et venerabili patri W. episcopo, Bertilindis filia Wigibaldi, consecrata Deo, donatrix. Quisquis ad Dei partes vel ad loca sanctorum aliquid de rebus suis dare vel delegare voluerit, hoc solemni scriptura firmetur, ut praeceptorum serie fides rata atque probata celebretur: [Col. 0543C] quod et faciendum aestimans, et considerans hujus vitae incertum fragilemque statum, aliquid tibi de rebus meis, domne pater pontifex, pro remedio animae meae, seu orationum tuarum immarcescibili fructu, donandum decrevi, quod et ita feci, dans tibi in pago Texandrensi, loco Hoccascaute, super fluvio Dudmala, quod mihi mater mea Oadrada hereditario jure legitime reliquit: hoc est, casatas V, cum sala [b 1Kb] et curticle meo, quod ad praesens habere visa sum, cum mancipiis quinque, et uxoribus et infantibus eorum. Haec omnia tibi a die praesenti, pro mercedis meae augmento dono, ac de mea in tuam transfundo potestatem, cum omni peculiari eorum, [Col. 0544A] hoc est, casis, curticlis, silvis, terris, pratis, pascuis, et aratoria terra, aquis aquarumque decursibus, farinariis, mobili et immobili, cum ingressu et egressu, et watriscafo [c 1Kb] , et vassallos VI, cum tribus puellis, et silvam in loco Hulislaum, et quicquid mihi ibidem legitime provenit; et in alio loco, dicto Heopurdum, terras, et silvas, et quicquid ex matre mea ibi possidere visa sum, hoc tibi do, donatumque perennis temporibus volo. Si quis vero, quod futurum esse non credo, ego ipse aut ullus de heredibus aut propinquis nostris, seu quaelibet extranea aut opposita persona, quae contra hanc nostram confirmationem, quam nos pro divino intuitu vel animae nostrae remedio fieri aut firmare rogavimus, venire voluerit aut infringere, et ista carta ei ostensa fuerit [Col. 0544B] ad relegendum, et se ex hoc compescere noluerit, inprimitus irae Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras V, argenti pondo X; et nec sic quod repetit evindicare valeat, sed firma et immobilis haec nostra donatio permaneat adstipulatione subnixa.

Actum publice in loco Calae, IV Calendas Augusti, anno XVI regni domni nostri Childeberti, gloriosissimi regis, cum testibus Ansbaldo, Folebaldo, Aengelberto, Roberto, Adlefo, Werengato, Nanduino, Wigberto.---Ego Laurentius, presbyter, rogante Bertilende, illustri femina atque Deo consecrata virgine, scripsi et subscripsi.





VIII. Charta qua Ansbaldus, monachus, W. (Willibrordo) episcopo dona confert [d 1Kb] (ann. 711).
[Col. 0544C]

In Christi nomine; dilectissimo et sanctissimo patri W. pontifici, Ansbaldus monachus, filius Wigibaldi quondam, donator. Leges et jura sinunt et convenientia saecularium personarum est ut de rebus suis propriis unusquisque quod facere voluerit liberam habeat potestatem, et hoc solemni scriptura pro temporum serie, firmetur. Quod cum ita est, ego Ansbaldus, perpendens in mente mea fragilitatem praesentis vitae, cogitavi aliquid de rebus meis tibi pro remedio animae meae seu orationum tuarum lucro dare et delegare, quod et ita facio. Hoc est, quod [Col. 0545A] tibi dono in loco Haeslaos, in pago Texandriae super fluvio Dudmala, totum ad integrum, quod mihi genitor meus Wigibaldus quondam hereditario jure dereliquit, vel quicquid ego ibidem juste laborare visus sum; hoc est, casis, curticlis, campis, pratis, pascuis, aquis aquarumque decursibus, cum watriscapo [a 1Kb] , et aratoria terra, mobili cum immobili, cum manentibus ibidem aspicientibus, X servientes gafergarias [b 1Kb] , hochofinnas, cum ingressu et egressu, cum omnibus adjacentiis, a die praesenti tibi ad integrum dono, donatumque perennis temporibus esse volo: hoc habeas, teneas, possideas, atque defendas, tuisque possidendum derelinquas, vel quicquid exinde facere volueris liberam potestatem habeas. Si quis vero, quod futurum esse non credo, ego ipse aut ullus [Col. 0545B] de heredibus aut propinquis nostris, seu quaelibet extranea aut opposita persona, quae contra hanc nostram confirmationem, quam nos pro divino intuitu vel animae nostrae remedio fieri aut firmare rogavimus, venire voluerit aut infringere, et ista carta ei ostensa fuerit ad relegendum, et se ex hoc compescere noluerit, inprimitus irae Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras V, argenti pondo X, et nec sic quod repetit evendicare valeat, sed firma et immobilis haec nostra donatio permaneat, adstipulatione subnixa.

Actum publice in monasterio Suestra, anno I Dagoberti regis [c 1Kb] , die VIII Calendarum Novembrium.---Ego Laurentius, indignus presbyter, rogante Ansbaldo [Col. 0545C] Dei servo scripsi.





IX. Charta qua Ansbaldus monachus Willibrordo episcopo nova dona confert in pago Toxandriae [d 1Kb] (ann. 712).

In Christi nomine, domno sanctissimo ac beatissimo Patri Willibrordo, Ansbaldus servorum Dei famulus. Dum quisque in praesenti saeculo conversari videtur, cogitare debet quatenus animae suae consolationem pro eleemosyna sanctorum locorum vel orationum subsidia hic adquirere possit dicente Domino: Date eleemosynam, et ecce omnia munda sunt vobis. Et iterum: Sicut aqua extinguit ignem, ita eleemosyna [Col. 0546A] extinguit peccatum. Quapropter ego Ansbertus, filius Willibaldi quondam, dono pro remedio animae meae, et pro retributione aeternae salutis seu orationum tuarum, tibi domno patri ac pontifici, aliquid de rebus meis propriis in pago Texandriae, loco Diesne, casatas VI cum sala, curticle meo cum VI mancipiis et infantibus eorum. Hos tibi cum omni peculiare suo, cum omni integritate trado, casis, curtilibus, campis, pratis, pascuis, silvis, aquis aquarumque decursibus, et aratoria terra, mobili et immobili, cum egressu, vel ingressu, vel vatriscafo [e 1Kb] . Item, do tibi in pago Texandriae, loco Levetlaus, super fluvio Dutmala, casatas VII cum sala et curticle meo, cum VIII mancipiis, et uxoribus et infantibus eorum, cum casis, curticlis, campis, pratis, pascuis, silvis, [Col. 0546B] aquis aquarumque decursibus, et aratoria terra, mobili et immobili, ingressu et egressu. Si quis vero [f 1Kb] , etc.

Actum publice Waderloe, Cal. Junii, anno II Dagoberti regis. Ego Ansbaldus monachus [g 1Kb] hanc chartam a me factam relegi et propria manu subscripsi.





X. Charta qua Aengelbertus W. (Willibrordo episcopo) donat id quod possidebat in pago Texandriae, in loco Eresloch, et in loco de Osne [h 1Kb] (ann. 713).

In Christi nomine, domno sanctissimo et dilectissimo patri W. episcopo, Aengelbertus, filius Gaoberti quondam, donator. Dum leges et jura sinunt, et convenientia Francorum est ut de facultatibus suis quisque quod facere voleurit liberam habeat potestatem, [Col. 0546C] et necesse est ut quisquis pro incerto hujus vitae exitu de rebus suis ad Dei partem aliquid committat, ut per hoc indulgentiam facinorum percipiat; idcirco ego Aengelbertus, cum consilio et licentia fratris mei Verengaoti, pro remedio animae suae seu retributione aeterna, aliquid tibi, domne Pater et pontifex, de rebus meis donandum decrevi, quod et ita feci. Hoc est, in pago Texandriae, in loco Eresloch, quod mihi ex paterno jure legitime provenit; hoc est casatas tres, cum sala et curticle meo, quod ad praesens habere visus sum; tria mancipia cum uxoribus et infantibus; et, in loco de Osne, casatam [Col. 0547A] unam et mancipium, cum uxore et infantibus. Haec omnia tibi a die praesenti trado atque transfundo, cum omni peculiari et integritate et adjacentiis eorum, hoc est, casis, curticulis, silvis, terris, pratis, pascuis et aratoria terra, aquis aquarumque decursibus, mobili et immobili, egressu et ingressu, et watriscafo; haec omnia tibi do, donatumque esse perennis temporibus volo. Si quis vero, quod futurum esse non credo, ego ipse aut ullus de heredibus aut propinquis nostris, seu quaelibet extranea aut opposita persona, quae contra hanc nostram confirmationem quam nos pro divino intuitu vel animae nostrae remedio fieri aut firmare rogavimus, venire voluerit aut infringere, et ista carta ei ostensa fuerit ad relegendum, et se ex hoc compescere noluerit, inprimitus [Col. 0547B] irae Dei omnipotentis incurrat offensam, et a liminibus sanctorum efficiatur extraneus, et inferat tibi, una cum cogente fisco, auri libras V, argenti pondo X, et nec sic quod repetit evindicare valeat, sed firma et immobilis haec nostra donatio permaneat, adstipulatione subnixa.

Actum publice loco de Osne, cal. Martii, anno II regni domni nostri Dagoberti regis gloriosissimi.--- Ego Aengelbertus hanc cartam a me factam relegi et propria manu firmavi, coram testibus, Verengaoto fratre meo, Volebaldo, Framundo, Aeumlao, Adlefo, Nandino.---Ego Docfa presbyter, rogante illustri viro Aengelberto hanc cartam scripsi et subscripsi.





XI. Charta qua Pipinus dux, cum matrona sua Plectrude, donat Willibrordo episcopo monasterium Suestrense [a 2Kb] (ann. 714).
[Col. 0547C]

Ego in Dei nomine inluster vir Pippinus, filius Ansgisili quondam, et illustris matrona mea Blictrudis, filia Hugoberti, intuitu timoris Dei, et animae nostrae remedio cogitantes ut oratorium ac cellulam in honore Salvatoris et sanctorum Petri et Pauli, vel ceterorum apostolorum, et reliquiis sanctorum, mansionile Suestra, situm in pago Mosariorum super fluviolo Suestra, quod Blictrudis dato pretio ab Alberico et Haderico comparavit, a novo fundamine aedificare deberemus, quod ita et fecimus, et ipsum mansionile ad ipsam cellam delegavimus; placuit [Col. 0548A] nobis ut apostolico patri Willibrordo episcopo ipsam basilicam tradidissemus, quod ita et fecimus, in eo modo ut ibidem fratres peregrinos vel alios Deum timentes congregare debeat. Et illud nobis inserendum placuit ut, cum ipse Willibrordns de hac luce migraverit, ipsi fratres quem inter se elegerint sibi constituant abbatem, in ea ratione ut nobis vel filio nostro Grimoaldo et filiis suis, vel filiis Drogonis, nepotibus nostris, in omnibus fidelis appareat, et ibidem secundum ordinem sancte degat, et sub nostro mundiburdio et ipsius Grimoaldi filiorumque suorum et Drogonis, nepotum nostrorum, defensione persistere debeat; et, si quis Deum timentium, tam de parte nostra, quam de reliquis hominibus, de rebus suis eis aliquid condonaverit, Deo propitio, eis proficiat [Col. 0548B] in augmentis. Si quis vero, quod minime credimus esse futurum, heredum vel proheredum nostrorum, vel quaelibet opposita persona, contra hanc donationis cartulam venire temptaverit et eam infringere conaverit, primitus iram Dei omnipotentis incurrat, et sanctorum angelorum, et a liminibus Ecclesiae alienetur, partemque habeat cum Juda et ultione Ananiae et Saphirae, vel lepra Giezi percutiatur; insuper inferat fisci juribus auri libram unam, argenti pondo decem; nec sic quod repetit evindicare valeat, sed firma et immobilis haec donatio perhennis temporibus permaneat.

Actum Bagoloso villa publice, die secundo Martii, anno IV regni domni nostri Dagoberti regis. Et quia nos, propter aegritudinem, in ipsa carta scribere [Col. 0548C] non potuimus, Blittrudem conjugem nostram rogavimus, et potestatem dedimus, ut ipsam firmare ad nostram vicem deberet; quod ita et fecit, et qui subscriberent vel signarent in praesenti rogavimus. Blittrudis.---Blendumen abbatissa.---Helmoinus.---Remigius.---Chrodoaldus.---Geraldus, Adalbertus, abbates.---Chammingo comes.---Crodegerus.---Ego Adricharius, jussu domini mei Pippini et Plectrude, hanc donationem scripsi et subscripsi.





XII. Charta qua Hedenus dux Willibrordo apostolico viro dona confert [b 1Kb] (ann. 716).

Ego in Dei nomine illuster vir Hedenus dux dono [Col. 0549A] a die praesenti, pro Dei timore et mercedis mei augmento, donatumque in perpetuum esse volo, domno et in Christo Patri Willibrordo in mero quod respicit ad Hamulo castellum, ubi et [Berth., etiam] cogito Dei misericordia, per ipsius apostolici viri consilium, monasterium construere, in parte occidentali, super fluvio Sala, in pago Salvense, tam campis, quam pratis, pascuis, silvis, aquis, aquarumque decursibus, ipsas res quas pater meus et mater mihi [B., mea] dereliquerunt cum servis et ancillis VIII, quantumcumque ibi habere videor, totum et ad integrum trado atque transfundo, ut quicquid inde facere voluerit, liberam in omnibus habeat potestatem. Si quis vero, quod futurum esse non credo, etc.---Actum publice, Hamulo castello, [Col. 0549B] anno I Chilperici regis, XIV Calendas Maias. Cato comes. Sigericus comes. Ego illuster vir Hedenus dux donationem [B., hanc donationem] fieri volui et subscripsi cum Theodrada conjuge mea. Ado, nutricius Hedeni, et Tiringus, filius Hedeni [desunt hae quatuor voces ap. Berth.], Adogoto [B. Adagelo], Hererico. Ego Richisus [Richarius] clericus rogatus scripsi et subscripsi.





XIII. Charta qua Arnulfus dux, Drogonis ducis filius, donat monasterio Epternacensi quidquid sibi a Patre suo obvenerat in villa Bollane [a 2Kb] (ann. 716).

In nomine Domini Dei nostri Jesu Christi. Ego Arnulfus dux, filius Drogonis quondam ducis, pro animae meae remedio et aeterna retributione, dono per [Col. 0549C] hanc cartulam testamenti ad monasterium Efternacum [Berthol. Epternacum], quod est constructum in honore sanctorum Petri et Pauli super fluvio Sura, ubi W. [Berth., Willibrordus] episcopus praeesse videtur, in villa Bollane, hoc est, tam casis, mansis, campis, pratis, silvis, pascuis, aquis aquarumve decursibus, mancipiis ibidem aspicientibus quantumcunque in villa [B., ipsa villa] Bollane mihi legibus obvenit, meam portionem in integrum dono atque trado, ut a praesenti die ipsam rem monachi [Col. 0550A] possideant [B., habeant, teneant et possideant] et suis possidendum derelinquant. (Si quis vero, quod fieri non credo, nos aut aliqui de heredibus nostris vel ulla opposita persona contra hoc testamentum venire tentaverit aut emutare voluerit, in primis a sanctis Petro et Paulo excommunis fiat, et insuper inferat fisco auri libras duas, argenti pondus aeris, et quod repetit non valeat evendicare [b 1Kb] .) Et, ut hoc testamentum [B., testamentum meum] apud locum sanctum firmum et stabile permaneat, manu propria subterscribimus, et testes qui subscriberent vel signarent in praesenti rogavimus, stipulatione subnixa.

Actum publice castro Bedense [B., Bedeese], anno I Chilperici [B., domini nostri Chilperici] [Col. 0550B] regis.





XIV. Charta qua Carolus, Pipini filius, monasterio Epternacensi concedit quidquid habet in Bollumvilla [c 2Kb] (ann. 717).

In Dei nomine, Karolus. Pro Dei intuitu, vel aeterna retributione, et pro animae meae remedio, dono ad ecclesias sancti Petri et sancti Pauli cum sociis eorum, villam quae vocatur Bollumvilla sive Bolluntorf, quantumcunque mihi ibidem obvenit de genitore meo Pippino, quod contra allodiones meos recepi, totum ad integrum dono atque transfundo, terris, silvis, campis, pratis, mancipiis, ecclesiis, aquis, aquarumque decursibus, mobilibus et immobilibus, totum ad integrum, quantumcunque mihi [Col. 0550C] ibidem obvenit, in ea ratione ut ab hac die ipsa ecclesia habeat, teneat, possideat, vel quicquid inde facere voluerit liberam et firmissimam in omnibus habeat potestatem; et, si ego ipse, aut ullus de heredibus vel pro heredibus meis, vel quaelibet opposita persona, contra hanc donationem vel testamentum venire temptaverit, vel emutare voluerit, in primis a sancto Petro et sancto Paulo excommunis fiat et sociis eorum, et iram Dei incurrat, et insuper inferat illis ecclesiis et fisco auri libram unam, argenti [Col. 0551A] pondo duo coactus exsolvat, et quod repetit non evindicet, sed praesens donatio omni tempore firma et inviolata permaneat, stipulatione subnixa.

Actum publice, in villa quae vocatur Fidiacus, die mensis Februarii vigesimo tertio.





XV. Charta qua Carolus, majordomus, dona confert monasterio intra muros Trajecti castri constructo [a 2Kb] (ann. 722).

Ego in Dei nomine, illuster vir Carolus, majordomus, filius Pippini quondam, cogitans casum humanae fragilitatis, qualiter peccata possim abluere, et donante Deo ad aeterna gaudia pervenire, idcirco donamus a die praesenti per hanc paginam testamenti, [Col. 0551B] et donatum in perpetuum esse volumus, hoc est ad monasterium, quod est intra muros in Trajecto castro situm, constructum; ubi et apostolicus vir D. et in Christo Pater noster Willebrordus archiepiscopus, sub sanctae conversationis coenobitali ordine custos praeesse videtur, omnem rem in fisci ditionibus, quidquid in ipso Trajecto castro, tam infra muros quam a foris, cum omnibus adjacentiis vel appenditiis, cum illo pascuo Graveningo, vel quicquid ibi fiscus ad praesens habere videtur, omnia et ex omnibus, totum et ad integrum, cum omni re quaesita et inquisita, et similiter villa vel castro nuncupante Fethna, situm in pago Insterlaco, cum omni jure et soliditate sua, omnes adjacentias vel appenditias, quod tam ad ipsam villam Fethnam castrum, [Col. 0551C] vel etiam ad jamdictum Trajectum castrum, ut diximus, aspicere vel pertinere videtur, cum omni integritate eorum, quicquid dici vel nominari potest, hoc est, una cum mansis, terris, casis, domibus, aedificiis, accolabus, luitis [b 1Kb] , mancipiis, campis, pratis, pascuis, silvis, aquis aquarumque decursibus, gregis cum pastoribus utriusque generis et sexus, mobilibus et immobilibus, totum et ad integrum, ut diximus, a die praesenti, ad ipsum monasterium, vel ad ipsam casam Dei tradimus, atque delegamus, perpetualiter in Dei nomine ad possidendum, ita ut ibidem omni tempore pro nostra mercede proficiat in augmentis. Et quicquid exinde patres ante jamdicti monasterii, vel rectores, pro eorum opportunitate facere decreverint, liberam et firmissimam in [Col. 0552A] omnibus habeant potestatem. Si quis vero, quod futurum esse non credimus, sive nos ipsi, vel aliquis de haeredibus vel prohaeredibus, seu quaelibet opposita vel extranea persona, qui contra hanc donationem, quam nos pro divino intuitu et animae nostrae remedio, ad instar testamenti fieri et affirmari decrevimus, venire aut agere, vel eam infringere conaverit, inprimis iram Dei coelestis incurrat, a liminibus sanctorum vel consortio Christianorum efficiatur extraneus; insuper inferat, una cum socio fisco nostro, auri libras quinque, argenti etiam pondera decem coactus exsolvat, et quod repetit evindicare non valeat, sed praesens donatio, ad instar testamenti a me facta, omni tempore firma et stabilis permaneat, cum stipulatione subnixa.

[Col. 0552B] Actum Herestallio, villa publica, ipso die Kalend. Januarii, anno II regnante glorioso domino Theodorico rege. Signum illustris viri Karoli majoris-domus, qui hanc donationem fieri et affirmari rogavit. Signum Karolomanni filii ejus. Signum Gariaonis. Signum Odonis. Signum Baldrici. Signum Abbonis. Signum Engilbaldi.





XVI. Charta qua Carolus, majordomus, villam Eliste donat Willibrordo episcopo et basilicae (Ultrajectinae) sancti Salvatoris [c 1Kb] (ann. 726).

Ego in Dei nomine inluster vir Karolus, majordomus, filius Pippini quondam, cogitans casum humanae fragilitatis, qualiter peccata abluere possim, et donante Deo ad aeterna gaudia pervenire, idcirco [Col. 0552C] trado a die praesenti per hanc paginam testamenti [d 1Kb] , pro redemptione animae meae, donatumque in perpetuum esse volo, in loco nuncupante Marithaime, ubi castrum fuit, ad basilicam quae est constructa in honore Salvatoris Domini nostri Jesu Christi, et beatae Mariae genitricis Dei, sed et beatorum apostolorum Petri et Pauli, omniumque apostolorum, sanctique Joannis Baptistae vel caeterorum sanctorum noscitur esse aedificata, quae est sita in pago Bathua, villam juris nostri nuncupatam Eliste, in ipso loco Marithaime, quantumcunque ibi habuit vel possedit Everhardus, dum ipse infidelis regi apparuit, et in regis Francorum infidelitate foris patria ad infideles se sociavit, et propter hoc omnes res suae in fisco regali fuerunt redactae, quas gloriosus rex Hildebertus [Col. 0553A] genitori nostro Pippino de suo fisco et ex largitatis suae munere concessit, mihique genitor meus Pippinus jure hereditario in proprietatem concessit supranominatam villam Eliste, quae alio nomine Marithaime vocata, quicquid supradictus Everhardus ibi possedit, una cum mansis, terris, casis, domibus, sylvis, campis, mancipiis utriusque sexus, pratis, pascuis, aquis aquarumque decursibus, mobilibus et immobilibus, totum et ad integrum: haec omnia tradimus ad praefatam ecclesiam, et quicquid Everhardus habuit in Bathua vel possedit; ea ratione, ut dominus Willebrordus episcopus praefatas res in jus et dominium suum recipiat suorumque successorum, in Dei nomine ad possidendum, ita ut ibidem omni tempore proficiat in augmentum pro remedio [Col. 0553B] animae meae. Si quis vero, quod futurum esse non credo, contra hanc traditionis chartam, aliquam injustam interpellationem facere voluerit, inprimis iram Dei omnipotentis incurrat, et a liminibus sanctae Dei Ecclesiae efficiatur extraneus, et sit anathematizatus, sitque maledictus eadem maledictione quae descendit super Dathan et Abyron, quos terra vivos absorbuit; et quod repetit evindicare non valeat; sed praesens traditio, ad instar testamenti a nobis facta, omni tempore firma et stabilis permaneat, stipulatione subnixa.

Actum Tulpiaco castro publico, mense Julio, nona die, anno sexto regnante glorioso rege Francorum Theodorico. Signum Karoli illustris viri, qui hanc traditionem fecit, et affirmari rogavit. Signum [Col. 0553C] Saleconis comitis. Signum Folcarii comitis. Signum Bergetesionis comitis. Signum Maginharii comitis. Signum Luidolphi. Signum Odonis. Signum Agilonis. Signum Herigeri comitis. Signum Erkenfridi comitis, qui advocatus fuit episcopi, et hanc traditionem manu sua cum domino suo suscepit [a 1Kb] .

Aldo clericus, jussus a domino meo Karolo, scripsi et subscripsi hanc testamenti chartam in Dei nomine feliciter. Amen.





XVII. Charta qua Rohingus et uxor ejus Bebelina Willibrordo episcopo donant ecclesiam sanctorum Petri et Pauli in Antwerpo [b 1Kb] (ann. 726).

Credimus mercedis lucra conquirere, si aliquid de rebus nostris, pro peccatis nostris redimendis, [Col. 0553D] sacerdotibus Dei conferimus. Igitur ego in Dei nomine Rohingus et conjux mea Bebelina donamus apostolico domino et Patri nostro Willibrordo episcopo, donatumque in perpetuum esse volumus, hoc [Col. 0554A] est, ecclesiam quae constructa est infra castrum Antwerpis, super fluvium Scalde, quam dominus Amandus pontifex, in honore sanctorum Petri et Pauli, apostolorum principum, vel ceterorum sanctorum construxit; et nos pro ipsa ecclesia, vel quidquid ibidem aspicere videtur, venerabili viro Firmino, abbati de monasterio Quorcolodora [c 1Kb] , locellum nostrum nuncupatum Tumme in concambio dedimus; et nos postea a die praesenti jam dictam ecclesiam, una cum terris, domibus, aedificiis, accolabus, mancipiis, mansis, silvis, campis, pratis, pascuis, aquis aquarumque decursibus, adjacentiis, appendiciis ibidem aspicientibus, farinariis, gregibus cum pastoribus, mobilibus et immobilibus, re acquisita et inacquisita, totum et ad integrum quidquid dici vel nominari [Col. 0554B] potest, tam de dote quam de comparato, vel de qualibet re ad nos noscitur pervenisse, nos a die praesenti, suprascripto domino Willibrordo donamus atque tradimus; et illud telonium quod ad partem nostram ibidem venerat, hoc est, illam tertiam partem, ad integrum ei concessimus atque donavimus, in ea ratione ut ibi thus vel luminaria debeant esse procurata, et presbyteri qui ibi serviunt pro peccatis nostris Domini misericordiam debeant exorare; et ut ipse suprascriptus dominus Willibrordus ipsam ecclesiam vel quidquid ibidem aspicere videtur seu ipsum telonium habeat, teneat atque possideat, dandi vel commutandi vel quidquid exinde facere voluerit, liberam et firmissimam in omnibus habeat potestatem. Si quis vero, quod futurum esse non [Col. 0554C] credo, heredum vel proheredum meorum, vel quaelibet opposita persona, contra hanc donationis chartulam venire tentaverit et eam infringere conatus fuerit, primitus iram Dei omnipotentis incurrat et sanctorum angelorum, et a liminibus Ecclesiae alienetur, partemque habeat cum Juda, et ultione Ananiae et Saphirae vel lepra Giezi percutiatur; insuper inferat fisci juribus auri libras duas, argenti pondo quinque; nec si quid repetit, evindicare valeat, sed firma et immobilis haec donatio perennibus temporibus permaneat, stipulatione subnixa.

Actum publice est hoc Weimodo, regia villa [d 1Kb] , cum fecit October dies viginti, regnante Theodorico rege anno sexto.





XVIII. Testamentum Willibrordi episcopi, quo plurima dona confert Epternacensi monasterio [e 1Kb] (ann. 726).
[Col. 0554D]

In Christi nomine. Oportet Christianos viam veritatis agnoscere, per quam Creatori suo digne meritis [Col. 0555A] suis servire possint, ut oblatio eleemosynarum eorum et devotio perveniat ad salutem, ipso summo dicente: Date et dabitur vobis, et: Facite eleemosynam, et ecce omnia munda sunt vobis. Idcirco ego in Dei nomine Clemens Willibrordus episcopus, cogitans casum humanae fragilitatis, qualiter peccata mea possum abluere, et donante Domino, ad aeterna gaudia pervenire, dono a die praesenti, donatumque esse perennibus temporibus volo, hoc est, ad monasterium Epternacum, quod est constructum super fluvio Sura, in pago Bedensi, in nomine Patris; et Filii, et Spiritus sancti, et sanctorum Petri et Pauli apostolorum, et sancti Joannis Baptistae vel ceterorum sanctorum, ubi ego ipse Clemens Willibrordus custos vel gubernator praeesse videor, et, si [Col. 0555B] Christo placet, corpus meum ibidem requiescere debet. Hoc est quod dono vel trado ad ipsum sanctum locum Epternacum: omnem rem vel villas seu mancipia, quae mihi ingenui Franci, pro amore eorum et salute, tradiderunt vel condonaverunt. Similiter illas res, quas dominus Pipinus mihi condonavit, vel delegavit, seu matrona sua Plictrudis, sive filius suus dominus noster Carolus, major-domus; quas res ipsas dominus Carolus, et genitor Pipinus, tam me vivente, quam de ista vita migrante, pro eorum mercede condonaverunt. Et illas alias res ex parte denomino, vel homines qui mihi eas tradiderunt, vel delegaverunt, id est, ut haec scriptura solenniter, pro temporum serie, confirmare debeat. Et hi sunt homines nominibus his nominati: Rohingus [Col. 0555C] mihi condonavit vel tradidit ecclesiam aliquam, quae est constructa in Antverpo castello, super fluvio Scalde, in pago Renensium, cum appendiciis suis, villas denominatas his nominibus, Bacwalde, Vinnelincheime, Furgalare, et in ipso castello Antverpo tertiam partem de illo teloneo. Et Heribaldus clericus mihi condonabat et tradidit ecclesiam aliam in pago Marsum, ubi Mosa intrat in mare, cum appendiciis suis, et mariscum unde berbices nascuntur. Et Angilbaldus mihi condonabat vel tradidit villam quae vocatur Wadradoch, in pago Taxandro, super flumine Duthmala. Et Ansbaldus mihi condonabat vel tradebat omnem portionem suam in villa quae vocatur Busloth, in pago Taxandrio. Et Berethinda, [Col. 0556A] Deo sacrata femina, mihi condonabat, vel tradebat omnem portionem suam in villa Bobanschot, in pago Taxandrio. Et Henricus mihi condonabat in villa quae vocatur Pieplo. Et Engelbertus mihi quondam donabat vel tradebat mihi omnem portionem suam in villa quae vocatur Hinesloten, in pago Taxandrio. Item quod Engelbertus mihi condonabat vel tradebat villam quae vocatur Alpheim, in ipso pago Taxandrio. Item Ansbaldus clericus mihi condonabat vel tradebat villam quae vocatur Diosna, in pago Taxandrio, super fluvio Digena. Et Thietbaldus mihi condonabat vel tradebat ecclesiam aliquam quae est in villa Montnahim, quae Araride vocatur, cum appendiciis suis. Et illuster vir Hedenus mihi condonabat vel tradebat omnem portionem [Col. 0556B] suam in villa quae vocatur Aimistadi, super fluvio Wielheo, in pago Turingasnes. Superius nominatas vel scriptas res ego Clemens Willibrordus trado atque transfundo ad illam casam Dei superius nominatam Epternacum, vel al illam sanctam congregationem fratrum ibidem Deo servientium, ea vero ratione, ut quidquid de iisdem rebus superius nominatis facere decreverint, in omnibus habeant potestatem faciendi, ut et ibidem omni tempore pro nostra mercede, vel seniore nostro Carolo majore domus, seu eorum hominum qui mihi suas res tradiderunt, proficiant in augmentis. Et illud placuit nobis inserendum: si fuerit ullus de heredibus vel proheredibus meis, seu quaelibet opposita aut extranea persona, seu judiciaria potestas, quae contra hoc testamentum [Col. 0556C] vel donationem meam quam ego Clemens [a 1Kb] Willibrordus episcopus sana mente plenoque consilio et devotione integra fieri jussi, venire aut agere, vel eam infringere voluerit, et, si ista charta ei ostensa ad relegendum fuerit praesentata, se ipse exinde compescere noluerit, inprimis iram Dei omnipotentis incurrat et sanctorum angelorum, et ab omnibus ecclesiis, vel consortio Christianorum efficiatur extraneus, et habeat partem cum Juda qui Dominum tradidit, et cum Dathan et Abiron quos terra vivos deglutivit; et insuper inferat cum socio fisco auri libras decem, argenti pondo quinquaginta coactus exsolvat, et quod repetit evindicare non valeat. Actum anno VI regnante Theodorico rege.




ANNO DOMINI DCCXLI.
S. GREGORIUS III ROMANUS PONTIFEX.




[Col. 0557]
NOTITIA HISTORICA IN S. GREGORIUM PAPAM III.
(Lib. Pontif. ex. var. edd.)

[Col. 0557A] [a 4Kb] Gregorius tertius, natione Syrus, ex Patre Joanne, [b 1Kb] sedit annos decem, [1 1Kb] menses octo, dies viginti. Vir mitissimus et valde sapiens, in divinis Scripturis sufficienter instructus, Graeca Latinaque lingua eruditus, psalmos omnes per ordinem memoriter retinens, et in eorum sensibus subtilissima exercitatione limatus. Lingua quoque in lectione polita, exhortator omnium bonorum operum, plebique florentissime salutaria praedicans, fidei catholicae et apostolicae [2 1Kb] immutilate conservator, perenniter [Col. 0558A] sua monita, corda fidelium corroborans, orthodoxae fidei aemulator, ac defensor fortissimus, paupertatis amator, et [3 1Kb] erga inopes provisor non solum mentis pietate, sed studii sui labore sollicitus, captivorum etiam redemptor, orphanorum quoque et viduarum largitor, necessaria tribuens, amator religiositatis [4 1Kb] in Christiana norma, et religiose volentibus vivere, et Dei timorem [5 1Kb] habentibus in suis praecordiis [6 1Kb] dilector existens, Deo favente pervenit ad sacrum ordinem praesbyteratus. Quem viri Romani [Col. 0559A] seu [1 1Kb] omnes populi a magno usque ad parvum divina inspiratione permoti, subito eum, dum ejus decessor de hoc saeculo migrasset, [a 3Kb] dum ante feretrum in obsequio sui antecessoris [2 1Kb] esset intentus, vi abstollentes in pontificatus ordinem elegerunt.

Fuit autem temporibus Leonis et Constantini imperatorum, ea [b 1Kb] persecutione grassante quae per ipsos mota est ad depositionem et destructionem sacrarum imaginum Domini nostri Jesu Christi et sanctae Dei Genitricis, sanctorum apostolorum, omniumque sanctorum et confessorum, pro quibus [3 1Kb] isdem sanctissimus vir, ut ab hoc resipiscerent ac se removerent errore, [c 2Kb] commonitoria scripta [4 1Kb] vigore apostolicae sedis instituta, quemadmodum et sanctae memoriae decessor ipsius direxerat, misit [Col. 0559B] per [5 1Kb] Gregorium presbyterum. Qui humano ductus timore, non eadem scripta imperatori porrexit. Qui revertens, secum in civitatem Romanam reducens ipsi sanctissimo pontifici patefecit, confessus se faciens reum culpae. Quem magna comminatione pontifex ipse voluit ab ordine sacerdotali privare. Cui [6 1Kb] residente concilio, sed obsecrante tam concilio [Col. 0560A] quam optimatibus ut non deponeretur, sed magis isdem presbyter poenitentiae submitteretur. Cui imposita digna poenitentia, iterum secundo eum cum eisdem litteris scriptis ad regiam direxit urbem. Sed nequiter [7 1Kb] augmentata dispositio eorumdem imperatorum eadem venerabilia scripta in Siciliensi insula retinere fecit, nec ad urbem regiam pertransire permisit. Sed eumdem portitorem pene per annum integrum in exsilium relegavit.

Unde majori fidei ardore permotus pontifex [d 1Kb] synodale decretum cum sacerdotali conventu coram sacrosancta confessione sanctissimi corporis beati Petri apostoli residentibus, cum eodem summo et venerabili papa, et archiepiscopis, id est [8 1Kb] Antonio Gradensi archiepiscopo, Joanne [9 1Kb] episcopo Ravennate, [Col. 0560B] cum caeteris episcopis istius Hesperiae partis numero [10 1Kb] 93, seu presbyteris sanctae hujus apostolicae sedis, astantibus diaconibus, cum cuncto clero, nobilibus etiam consulibus, et reliquis christianis plebibus astantibus decrevit, ut si quis deinceps antiquae consuetudinis et apostolicae Ecclesiae tenentes fidelem usum, contemnens adversus eamdem venerationem [Col. 0561A] sacrarum imaginum, videlicet Dei, et Domini nostri Jesu Christi, et Genitricis ejus semper virginis immaculatae atque gloriosae Mariae, beatorum apostolorum, et omnium sanctorum depositor, atque destructor, et prophanator, vel blasphemus exstiterit, sit extorris a corpore et sanguine Domini nostri Jesu Christi, vel totius Ecclesiae unitate atque compage, quod et subscriptione sua solemniter universi firmarunt. Et [a 2Kb] inter caetera instituta probabilium praedecessorum orthodoxorum Pontificum [1 1Kb] annectenda sanxerunt.

Post peractum igitur hoc memoratum superius synodale constitutum, iterum [b 1Kb] misit alia scripta commonitoria pro erigendis sacris imaginibus per Constantinum defensorem, quae similiter ut anteriora [Col. 0561B] detenta sunt. Et portitorem eorum fortissima custodia constrinxerunt pene per annum integrum. Postmodum autem vi auferentes ei scripta, et comminantes ei, post tanti temporis custodiam, cum injuriis eum remiserunt. Nam et cuncta generalitas istius provinciae Italiae similiter pro erigendis imaginibus [2 1Kb] supplicationum scripta unanimiter ad eosdem [Col. 0562A] principes direxerunt, quae et ipsa similiter ut anteriora ablata sunt a Sergio patricio [3 1Kb] extratico ipsius insulae Siciliae. Ac fere per octo menses detenti, remissi sunt, similiter cum exprobrationis injuria portitores. Et iterum faciens domnus papa adhortatorias litteras pro erigendis suprascriptis sacris imaginibus, et orthodoxae fidei firmitate, direxit per Petrum defensorem [4 1Kb] apud regiam urbem, tam Anastasio, invasori sedis Constantinopolitanae, quamque principibus Leoni et Constantino.

[c 3Kb] Hic concessas sibi columnas sex onychinas volubiles ab Eutychio exarcho, duxit eas in ecclesiam beati Petri apostoli, quas statuit circa presbyterium ante confessionem, tres a dextris, et tres a sinistris juxta alias antiquas sex [5 1Kb] filio pares, super quas posuit trabes, et vestivit eas argento mundissimo. [6 1Kb] In [Col. 0562B] quo sunt expressae ab uno latere effigies Salvatoris et apostolorum, et ab alio latere Dei Genitricis et sanctarum virginum. Posuitque super eas lilia, et [7 1Kb] pharos argenteos, pens. in unum lib. [8 1Kb] septuaginta. [d 4Kb] Hic fecit oratorium intra eamdem basilicam juxta arcum principalem [9 1Kb] parte virorum, in quo [Col. 0563A] recondidit in honorem Salvatoris sanctaeque ejus Genitricis reliquias, sanctorumque apostolorum vel omnium sanctorum martyrum ac confessorum, perfectorumque justorum toto in orbe terrarum requiescentium. Quorum festa vigiliarum a monachis trium monasteriorum illic servientium quotidie per ordinem [1 1Kb] existentia, atque [a 1Kb] natalitiorum missas in eodem loco celebrare [2 1Kb] instituens [3 1Kb] [b 1Kb] in canone missae [Col. 0564A] hoc adjecit ita a sacerdote dicendum: Quorum solemnitas hodie in conspectu tuae majestatis celebratur Domine Deus noster in toto orbe terrarum.

[c 2Kb] Quam institutionem in eodem oratorio tabulis lapideis conscribere fecit, in quo faciens pergulam contulit dona diversarum specierum, id est [d 3Kb] gabathas aureas duas, alias [4 1Kb] saxicas numero quinque, cruces [5 1Kb] pendentes numero quatuor. Item [Col. 0565A] cruces [1 1Kb] similiter numero decem, [a 2Kb] amulas superauratas paria dua pendentes, fibulatoria numero quinque, coronam auream cum cruce pendentem, gemmis ornatam, super altare, patenam, et calicem aureum [2 1Kb] par unum in gemmis, [b 1Kb] aquamanile argenteum par unum. Et imaginem sanctae Dei Genitricis diadema aureum habentem cum gemmis, [c 1Kb] et collare aureum cum gemmis pendentibus, inaures habentes hyacinthinas [3 1Kb] sex. [d 2Kb] Et faciem altaris, et [Col. 0566A] confessionem cum [4 1Kb] regulis vestivit argento, et in tribus lateribus altaris posuit cruces argenteas tres, pensant. in unum libr. [5 1Kb] triginta sex. Canistra argentea [6 1Kb] duo. Calicem argenteum quotidianum. [e 1Kb] Coronulas argenteas numero quinque, et calicem [7 1Kb] argenteum unum, qui pendet in abside ipsius oratorii, et super eamdem absidem cruces argenteas tres, et caetera, quae in ornamento pergulae, [8 1Kb] seu ad vestes altaris [9 1Kb] ordinatae sunt.

[Col. 0567A] [a 1Kb] Hic fecit in ecclesia sanctae Dei Genitricis ad Praesepe, per circuitum super columnas regulare [1 1Kb] candelabrum ad instar ecclesiae beati Petri apostoli. Fecit et ibidem in oratorio sancto quod Praesepe dicitur imaginem auream Dei Genitricis amplectentem Salvatorem Dominum Deum nostrum, [2 1Kb] cum gemmis diversis, pens. libras quinque. Hic renovavit tectum sancti Chrysogoni martyris, et cameram, sive parietum picturas, cyborium autem de argento, seu arcus quinque, pens. in unum libras, [3 1Kb] CCXX: ubi obtulit coronas argenteas quatuor, pharacanthara duo, patenam argenteam unam, calicem argenteum unum, seu etiam et vestes altaris, nec non et [b 1Kb] vela serica alba, ornata blatto, circumquaque pendentia.

[Col. 0567B] [c 3Kb] Construxitque monasterium erga eumdem titulum sanctorum martyrum Stephani, Laurentii, atque Chrysogoni, constituens ibidem abbatem et monachorum congregationem ad persolvendas Deo laudes in eodem titulo diurnis atque nocturnis temporibus ordinatam [4 1Kb] secundum instar officiorum ecclesiae beati Petri apostoli, [d 1Kb] segregatam videlicet a jure potestatis [5 1Kb] presbyteri praedicti tituli, in quo monasterio pro sustentatione ibidem idem ipse sanctissimus vir praedia, et dona, atque familiam largitus est. [Col. 0568A] Et diversi alii fideles et amatores Domini nostri Jesu Christi in eodem monasterio sanctorum Stephani, Laurentii atque Chrysogoni, praedia et dona devotissimi contulerunt. Simili etiam modo renovavit monasterium sanctorum Joannis evangelistae, Joannis Baptistae, et sancti Pancratii secus ecclesiam Salvatoris antiquitus [6 1Kb] institutum, quod ab omni ordine [7 1Kb] monachico exstiterat nimia incuria destitutum. In quo praedia et dona contulit, et quae invenerat de ipso monasterio alienata, reddito pretio in eumdem locum restituit: ubi et congregationem monachorum et abbatem constituit ad persolvenda [8 1Kb] quotidie sacra officia laudis divinae in basilica Salvatoris Domini nostri Jesu Christi, quae Constantiniana nuncupatur juxta Lateranis, diurnis nocturnisque [9 1Kb] temporibus [Col. 0568B] ordinata, juxta instar officiorum ecclesiae beati Petri apostoli.

Item imaginem sanctae Dei Genitricis antiquam deargentavit, ac investivit argento mundissimo, pens. lib. quinquaginta. Item fecit patenam auream magnam cum diversis lapidibus, pens. lib. XXVI. Et calicem similiter cum gemmis, pens. lib. [10 1Kb] triginta quatuor. Similiter et Evangelia aurea cum gemmis, pens. lib. quindecim. [e 1Kb] Fecit autem et tectum noviter simul, et cameram sancti Andreae apostoli ad [Col. 0569A] sanctum Petrum apostolum, quam depinxit, et fecit in eadem basilica imaginem auream in gemmis beati Andreae apostoli, pens. lib. octo, [1 1Kb] et intra confessionem vestivit argento, quod deauravit auro purissimo. Hic etiam basilicam sancti Calixti pontificis et martyris pene a fundamentis dirutam novis fabricis cum tecto construxit, ac totam depinxit. Ubi contulit patenam argenteam simul et calicem, et [2 1Kb] vestem altaris.

Item tectum basilicae sanctorum Processi et Martiniani a novo construxit, subposita pila fabricis fortissimis, post eorumdem sanctorum veneranda corpora ad firmamentum murorum basilicae sanctae. Item in ecclesia beati Genesii martyris tectum noviter restauravit, ubi et altare erexit in nomine Salvatoris Domini nostri Jesu Christi, in quo contulit patenam argenteam, [Col. 0569B] et calicem, seu coronam argenteam cum delphinis sex, necnon et coronulam auream cum cruce pendentem super altare.

Item in basilica sanctae Dei Genitricis, quae ad Martyres dicitur, tectum vetusta incuria demolitum, purgari fecit ad purum, et cum calce abundantissima, seu captis plumbeis a novo restauravit, et quaeque per circuitum ejusdem [3 1Kb] tecti fuerant dissipata novo nitore construxit.

Item basilicam sanctae Dei Genitricis, quae in Aquiro dicitur, in qua antea diaconia et parvum oratorium [Col. 0570A] fuit, eam a fundamentis longiorem et latiorem construxit atque depinxit. Item diaconiam sanctorum Sergii et Bachi, sitam ad beatum Petrum apostolum, in qua pridem parvum oratorium erat, a fundamentis ampliori fabrica dilatavit. Et concedens omnia quae in usum diaconiae existunt, statuit perpetuo tempore pro sustentatione pauperum in diaconiae ministerio deservire.

Item in coemeterio sanctae Petronillae stationem annuam dari instituit, ubi obtulit coronam auream, calicem et patenam argent., seu alia diversa ad ornatum ecclesiae pertinentia. Item [4 1Kb] [a 2Kb] accubita quae sunt ad beatum Petrum in ruinis posita a fundamentis noviter restauravit atque depinxit. Item basilicam beati Marci, sitam foris muros hujus civitatis Romana via [Col. 0570B] Appia, ejus tectum dirutum a novo fecit. Item in ecclesia beati Pauli apostoli mutavit trabes numero quinque, atque totum ejusdem basilicae tectum ab arcu altaris, usque ad regias resarcivit ac restauravit. Mutavit autem trabes in sancta Dei Genitrice ad Prae sepe numero quinque. Fecit vero a novo ecclesiam sanctorum Marcellini et Petri juxta Lateranis, etiam coemeterium beatorum martyrum Januarii, Urbani, Tiburtii, Valeriani et Maximi, [5 1Kb] et eorum tectum in ruinis positum a novo [6 1Kb] perfecit. [b 12Kb] Hujus temporibus plurima pars murorum hujus civitatis [Col. 0571A] Romanae restaurata est. Alimoniam quoque artificum [Col. 0572A] et pretium ad emendam calcem de proprio tribuit.

[Col. 0573A] [a 1Kb] Hujus temporibus Galliensium castrum recuperatum est, pro quo quotidie expugnabatur ducatus Romanus a ducatu Spoletino, dans pecunias non parvas Trasimundo duci eorum, ut cessarent bella et quaestiones, [1 1Kb] potuit causa finire, et in compage sanctae reipublicae, atque in corpore Christo dilecti exercitus Romani annecti praecepit.

Hic fecit vestes de [2 1Kb] altari in ecclesia Salvatoris Dei Genitricis, sanctorum apostolorum Petri et Pauli, atque Andreae, [3 1Kb] et caeterorum in diversis ecclesiis. Nam et in Centumcellensium civitate muros dirutos pene a fundamentis fortissime construi fecit, [b 1Kb] et hoc constituit [4 1Kb] ut, secundum constitutum quod a collegio sacerdotum [5 1Kb] coram sacro corpore beati Petri factum est, pro celebrandis solemniis vigiliarum atque missarum [Col. 0573B] Christi Domini nostri Jesu Christi sanctaeque [Col. 0574A] ejus Genitricis, sanctorum apostolorum, vel omnium sanctorum martyrum, ac confessorum perfectorumque justorum in toto orbe terrarum requiescentium, ut in oratorio nomini eorum dedicato, intra ecclesiam beati Petri apostoli sub arcu principali a monachis vigiliae celebrarentur, et a presbyteris hebdomadariis missarum solemnia; [c 2Kb] iisdemque institutis disposuit ut in coemeteriis circumquaque positis Romae in die Natalitiorum eorum luminaria ad vigilias faciendas, et oblationes de patriarchio per oblationarium deportarentur ad celebrandas missas, per quem praeviderit pontifex, qui pro tempore fuerit, [6 1Kb] sacerdotem.

Hic fecit ordinationes tres per mensem Decembrem, presbyteros viginti quatuor, diaconos tres, [d 5Kb] episcopos per diversa loca numero octuaginta, qui [Col. 0575A] etiam [a 1Kb] venerabilem Vulcarium partibus Franciae in civitate Vienna dato pallio archiepiscopum constituit. Qui sepultus est in basilica beati Petri apostoli quarto [Col. 0576A] kalendas Decembris. Et cessavit episcopatus ejus dies quatuor.



SANCTI GREGORII III ROMANI PONTIFICIS SCRIPTA QUAE EXSTANT.




[Col. 0575]
EPISTOLAE.
(Mansi, Conc. Collect. tom. XII.)



EPISTOLA PRIMA. GREGORII PAPAE III AD BONIFACIUM ARCHIEPISCOPUM. Mittit illi pallium archiepiscopale, docetque quomodo uti eo debeat. Potestatem facit novos episcopatus instituendi. De quodam presbytero, et de diversis ejus interrogationibus respondet.
[Col. 0575C]

Reverentissimo ac sanctissimo fratri Bonifacio coepiscopo ad illuminationem gentis Germaniae, vel circumquaque in umbra mortis morantibus gentitibus in errore constitutis ab hac apostolica sede [Edit. Rom., Dei Ecclesia] directo, Gregorius servus servorum Dei.

[a 1Kb] Magna nos habuit gratulatio lectis sanctissimae [Col. 0575D] fraternitatis tuae litteris, cum in eis, relecta serie, [Col. 0576C] fuisset repertum, Domini nostri Jesu Christi gratia plurimos te a gentilitate et errore ad verae fidei agnitionem convertisse. Quod quia divina institutione docemur in parabolis cui quinque talenta credita fuerant, alia quinque fuisse lucratum (Matth. XXV), in talis commercii lucro cum tota plaudimus Ecclesia. Hinc jure tibi sacri pallii direximus munus, quod beati Petri apostoli auctoritate suscipiens induaris, atque inter archiepiscopos unus, Deo auctore, praecipimus ut censearis. Qualiter autem eo utaris, ex mandato apostolico informatus agnosce [Rom., agnosces]. Itaque dum missarum solemnia agis, vel episcopum [Col. 0576D] te contigerit consecrare, illo tantummodo tempore [Col. 0577A] eo utaris. Quia vero turbas Domini gratia in iisdem partibus ad rectam fidem asseris esse conversas, ideoque nequire te occurrere omnibus, et quae salutis sunt impendere vel intimare, cum jam longe lateque gratia Christi ejus fides in illis propagetur [Rom., partibus propagetur]; praecipimus (16, q. 1) ut juxta sacrorum canonum statuta, ubi multitudo excrevit fidelium, ex vigore apostolicae sedis debeas ordinare episcopos: pia tamen contemplatione, ut non vilescat dignitas episcopatus. Presbyterum namque, quem praeterito asseruisti anno ad nos venisse nostroque judicio fuisse a suis nefariis absolutum actionibus, credas neque nobis confessionem aliquam fecisse, nec a nobis ut suos expleat libitus absolutum fuisse. Sed si eum errori deditum repereris, [Col. 0577B] hunc apostolicae sedis vigore ut juxta sanctorum canonum censuram corrigas et emendes praecipimus; vel si quos forsan tales inveneris. Ille enim veniens, Presbyter sum, ait, et commendatitias ad filium nostrum Carolum litteras expetiit. Nullam illi aliam concessimus licentiam: quem vitari, si prave conversatur, cum reliquis volumus.

I. Eosdemque, quos a paganis baptizatos esse asseruisti, si ita habetur, ut denuo baptizes in nomine sanctae Trinitatis mandamus. (De Consec. dist. 4.).

II. Inter caetera agrestem caballum aliquantos comedere adjunxisti, plerosque et domesticum. Hoc nequaquam fieri deinceps, sanctissime frater, sinas, sed quibus potueris Christo juvante modis per omnia [Col. 0577C] compesce, et dignam eis impone poenitentiam: immundum est enim atque exsecrabile.

III. Pro obeuntibus quoque consuluisti si liceat offerre [Rom., oblationes offerre]. (13, q. 2) Sancta sic tenet Ecclesia, ut quisque pro suis mortuis vere Christianis offerat oblationes, atque eorum memoriam faciat presbyter. Et quamvis omnes peccatis subjaceamus, congruit tamen ut sacerdos non nisi [Rom. om. non nisi] pro mortuis catholicis memoriam faciat et intercedat. Non enim pro impiis, quamvis Christiani fuerint, tale quid agere licebit.

IV. [a 1Kb] Eos etiam qui se dubitant fuisse baptizatos, vel qui a presbytero Jovi mactante et carnes immolatitias vescente baptizati sunt, ut rebaptizentur [Col. 0577D] praecipimus.

V. Progeniem vero suam unumquemque usque ad septimam generationem observare decrevimus.

VI. Et si valueris, [b 1Kb] devitandum doce, ne cui uxor obierit, amplius quam duabus debeat copulari.

VII. De his vero qui patrem, matrem, fratrem, aut sororem occiderint, dicimus ut toto vitae tempore corpus Dominicum non suscipiant, nisi in suo exitu pro viatico. Abstineant etiam se a carnis comestione, et potu vini, donec advixerint: jejunent secunda, quarta et sexta feria, ut sic possint deflentes diluere commissum scelus. (Ivo, p. X, 179.)

[Col. 0578A] VIII. Hoc quoque inter alia crimina agi in partibus illis dixisti, quod quidam ex fidelibus ad immolandum paganis sua venundent mancipia. Quod ut magnopere corrigere debeas, frater, commonemus, nec sinas fieri ultra: scelus est enim et impietas. Eis ergo qui haec perpetraverunt, similem homicidae indices poenitentiam.

IX. At quoties episcopum consecraveris, duo vel tres conveniant tecum episcopi, ut Deo sit gratum quod geritur, et eis convenientibus, ipsisque praesentibus consecres. Haec te, frater charissime, diligenter observare volumus, et studio pietatis coeptum negotium salutis exsequi; ut de lucro apportato valeas a Domino Deo nostro mercedem percipere in aeterna retributione. Privilegium vero juxta quod petisti facientes, [Col. 0578B] his junctum direximus; optantes te Domini Dei nostri praesidio de conversione errantium Christo Domino plenissimum apportare lucrum. [Rom. atque integrum apportare]. Deus te incolumem custodiat, reverentissime frater.



EPISTOLA II. GREGORII PAPAE III AD OMNES EPISCOPOS, PRESBYTEROS, ET ABBATES. Commendat Bonifacium in Germaniam redeuntem, ut illum adjuvent, et, si quis illi se adjungere velit, non prohibeant.

Gregorius [Edit. Rom. add. episcopus] servus servorum Dei dilectissimis nobis omnibus episcopis, venerabilibus presbyteris, religiosis abbatibus, omnium provinciarum.

[Col. 0578C] Domino cooperante, et sermonem confirmante, praesens sanctissimus vir Bonifacius frater coepiscopus noster, qui verbum veritatis a decessore nostro sanctae recordationis Gregorio praesule in Germaniae partes missus fuerat praedicare; jam post multum tempus, anhelanti desiderio orationis, ad limina sacra beatorum apostolorum adveniens, se nobis praesentare voluit. Qui etiam completa oratione, ad coeptum laborem, angelo Domini praeveniente, a nobis est dimissus [Rom., praeveniente a nobis est absolutus]. Cui vestra, obsecro, omnium dilectio, seu reverentia et religiositas, propter Christi amorem juvamina impendere dignetur, dum agnoscitis quae Dominus noster Jesus Christus promisit dicens: Qui suscipit prophetam in nomine prophetae, mercedem [Col. 0578D] prophetae accipiet: et qui suscipit justum in nomine justi, mercedem justi accipiet (Matth. X). Et si forsitan aliquis ex vestris ministris sese ipsi sanctissimo viro in ministerio exhortationis sanctae catholicaeque fidei adjungere voluerit, nullo modo prohibeatis, charissimi: sed magis concursum praebete, et ex vestro ovili adjutores tribuite, qui possint per Dei gratiam sufficienter gentibus ministrare verbum praedicationis, ut omnipotenti Deo animas lucrifaciant, ut et vestra communitas boni operis portionem sortiatur, atque illi mereantur dominicam vocem audire: Vos qui reliquistis omnia, et secuti estis me, centuplum [Col. 0579A] accipietis, et vitam aeternam possidebitis (Math. XIX). Bene valete.



EPISTOLA III. GREGORII PAPAE III AD OPTIMATES ET POPULUM PROVINCIARUM GERMANIAE. Redeunte ad illos Bonifacio monet ut ei obediant, atque ut paganicos omnes ritus procul abjiciant.

Gregorius papa universis optimatibus et populo provinciarum Germaniae, Thuringis et [a 1Kb] Hessis, Botharis et Nistresis, Wedrinis et Lognais, Suduodis et Graveldis, et omnibus in orientali plaga constitutis. Quoniam decessor noster sanctae recordationis Gregorius praesul, nutu divino motus, ad faciendam Deo plebem perfectam, praesentium portitorem litterarum [Col. 0579B] Bonifacium reverentissimum fratrem nostrum et coepiscopum ordinans ad vos usque destinavit, eumque regulam et normam apostolicae et catholicae fidei Romanae, cui Deo auctore deservimus, Ecclesiae edocens direxit, et post temporum spatia orationis causa ad limina beatorum apostolorum sese praesentavit, et quae ad salutem animarum pertinent a nobis poposcit imbui; nos, Deo favente, ut sacra docet Scriptura, eum edocentes, ad vos, charissimi, remeaturum absolvimus, hortantes vos in Domino, ut digne suscipiatis ab eo verbum exhortationis, et episcopos vel presbyteros quos ipse ordinaverit per apostolicam sibi datam auctoritatem, in Ecclesiae ministerio recipiatis. Et si quos forsan deviantes invenerit a rectae fidei tramite seu canonica doctrina, [Col. 0579C] eosque prohibuerit, a vobis nullo modo impediatur, et quod eis impositum fuerit obediendo propter Deum suscipiant. Nam qui temerator exstiterit ad obediendum, sibi ipsi damnationem acquirit. Vos autem, charissimi, qui in nomine Christi baptizati estis, Christum induistis, abstinete et prohibete vosmetipsos ab omni cultu paganorum, non tantum vosmetipsos corrigentes, sed et subditos vestros. Divinos autem et sortilegos, vel sacrificia mortuorum, seu lucorum vel fontium auguria, vel phylacteria, et incantatores, et veneficos, et maleficos, et observationes sacrilegas, quae in vestris finibus fieri solebant, omnino respuentes atque abjicientes, tota mentis intentione ad Deum convertimini, ipsumque timete, adorate, honorificate; Sanctorum memoriis [Col. 0579D] communicantes (Rom. XII), ut ait Apostolus. Si enim fides vestra, secundum Domini nostri dicta (Matth. XVII), fuerit sicut granum sinapis, dicetis monti huic: Transfer, et transfertur [Rom., transi hinc]. Ipse enim Dominus et Salvator noster in suo sacro eloquio docet: Diliges Dominum Deum tuum ex toto corde tuo, et ex tota anima tua, et ex tota virtute tua (Matth. XXII). Et iterum: Qui me confessus fuerit coram hominibus, et ego confitebor eum coram Patre meo qui in coelis est (Matth. X). Item et alibi promittit dicens: Quodcunque petieritis Patrem in nomine meo, [Col. 0580A] fiet vobis (Joan. XIV); et: Petite et accipietis; quaerite et invenietis; pulsate et aperietur vobis. Omnis enim qui petit accipit, et qui quaerit invenit, et pulsanti aperietur (Luc. I). Et vos, charissimi, facite fructus dignos, ut in die adventus Domini nostri Jesu Christi sidereas mereamini adipisci mansiones. Bene valete.



EPISTOLA IV. GREGORII PAPAE III AD EPISCOPOS BAJOARIAE ET ALAMANNIAE. Ut Bonifacium sedis apostolicae agentem vices congrue suscipiant, et ad concilia quae indixerit conveniant.

Dilectissimis nobis episcopis in provincia Bajoariorum et Alamannia constitutis, [b 1Kb] Wigoni, Luidoni, [Col. 0580B] Rodulfo, Vivilo seu Addae, Gregorius papa.

Catholica sanctorum Patrum auctoritas jubet ut bis in anno pro salute populi Christiani, seu exhortatione adoptionis filiorum, synodalia debeant celebrari, et causarum canonicarum examinatio provenire, ut unicuique, prout necessitas uniuscujusque poposcerit, pia judicatione subveniatur. Unde secundum Apostoli doctrinam admoneo et hortor vos, charissimi, per misericordiam Dei, ut digne ambuletis ea vocatione qua vocati estis (Ephes. IV), ut ministerium vestrum perfectum sit coram Domino. Opportunum namque est vos nosse, fratrem et coepiscopum nostrum praesentem Bonifacium, nostram agentem vicem, cum digno ac debito honore pro Christi nomine suscipere, et ministerium ecclesiasticum [Col. 0580C] cum fide catholica secundum morem et normam sanctae catholicae et apostolicae Dei Ecclesiae, cui misericordia Dei praeveniente praeesse videmur, sicut apostolica auctoritate a nobis destinatus est, ab eo suscipientes dignanter teneatis, et gentilitatis ritum et doctrinam, vel venientium Britonum, vel falsorum sacerdotum et haereticorum, aut undecunque sint, renuentes ac prohibentes adjiciatis: et ut populum vobis a Deo commissum piis admonitionibus edoceatis, et a sacrificiis mortuorum omnino abstineatis: et juxta quod fueritis a praedicto nostro consacerdote edocti, ita catholicam et apostolicam doctrinam tenentes, Domino Deo et Salvatori nostro placere studeatis, et in quo vobis loco ad celebranda concilia convenire mandaverit, sive juxta Danubium, sive in [Col. 0580D] civitate Augusta, vel ubicunque judicaverit, pro nomine Christi parati esse inveniamini, quatenus cognoscamus per ejus mandatum de vestro conventu, ut in die adventus Christi Jesu cum fructu boni operis ante ejus tribunal assistere mereamini dicentes: Ecce nos, et pueri quos dedisti nobis, Domine (Isai VIII), non perdidimus ex eis quemquam, ut et vos dominicam vocem audire mereamini dicentem: Venite benedicti Patris mei, percipite regnum quod vobis paratum est ab origine mundi (Matth. LV). Bene valete.



EPISTOLA V. GREGORII PAPAE III AD CAROLUM MARTELLUM MAJOREM DOMUS REGIAE FRANCIAE. Pro suscipienda sanctae Ecclesiae Romanae defensione adversus reges Longobardorum, qui illam armis suis vexabant. [2Kb]
[Col. 0581A]

Domino excellentissimo filio [a 1Kb] Carolo subregulo Gregorius papa.

Nimia fluctuamus tribulatione, et lacrymae die noctuque [Col. 0581C] ab oculis nostris non deficiunt, quando conspicimus quotidie et undique Ecclesiam sanctam Dei a suis, in quibus spes erat vindicandi, destitui filiis. Propterea coarctati dolore in gemitu et luctu consistimus, dum cernimus id quod modicum remanserat praeterito anno pro subsidio et alimento pauperum Christi, seu luminarium concinnatione, in partibus Ravennatum, nunc gladio et igne cuncta consumi a Luitprando et Hilprando regibus Longobardorum. Sed in istis partibus Romanis mittentes plures exercitus similia nobis fecerunt et faciunt, et omnes scalas [Gretser., salas] sancti Petri destruxerunt, et peculia quae remanserant abstulerunt. Et nulla nobis abs te, excellentissime fili, refugium facientibus pervenit hactenus consolatio. Sed, ut conspicimus, dum [Col. 0581D] indultum a vobis eisdem regibus est motiones faciendi, quod eorum falsa suggestio plus quam nostra veritas apud vos recepta est, et timemus ne tibi respiciat ad peccatum; quando nunc, ubi resident ipsi reges, ad exprobrationem nostram ita proferunt verba dicentes: Adveniat Carolus, apud quem refugium fecistis, et exercitus Francorum, et si valent adjuvent vos, et eruant de manu nostra. O quam insanabilis dolor pro his exprobrationibus in nostro retinetur [Col. 0582A] pectore, dum tales ac tanti filii suam spiritualem matrem, sanctam Dei Ecclesiam, ejusque populum peculiarem non conantur defendere! Potens est, charissime fili, ipse princeps apostolorum, ob a Deo sibi concessam potestatem, suam defendere domum et populum peculiarem, atque de inimicis dare vindictam: sed filiorum fidelium mentes probat. Non credas, fili, falsidicis suggestionibus et suasionibus eorumdem regum. Omnia enim tibi falso suggerunt, scribentes circumventiones, quod quasi aliquam culpam commissam habeant eis [Lambec., eis eorum] duces, id est Spoletinus et Beneventanus. Sed omnia mendacia sunt. Non enim pro alio (satisfaciat tibi veritas, fili) eosdem duces persequuntur crimine, nisi pro eo quod noluerunt praeterito anno de suis [Col. 0582B] partibus super nos irruere, et, sicut illi fecerunt, res sanctorum apostolorum destruere, et peculiarem populum depraedari, ita dicentes ipsi duces: Quia contra Ecclesiam sanctam Dei ejusque populum peculiarem non exercitamus, quoniam et pactum cum eis habemus, et ex ipsa Ecclesia fidem accepimus: ideoque mucro eorum desaevit contra eos. Nam ipsi praedicti duces parati fuerunt et sunt secundum antiquam consuetudinem eis obedire; sed illi retinentes iram, pro eo quod superius diximus, per exquisitam occasionem volentes illos et nos destruere et invadere; ideo utrosque persequentes vestrae bonitati suggerunt falsa, ut et duces illos nobilissimos degradent, et suos ibidem pravos ordinent duces, et multo amplius quotidie, et ex omni parte Dei Ecclesiam [Col. 0582C] expugnent, et res beati Petri principis apostolorum dissipent, atque populum peculiarem captivent. Tamen ut rei veritas vobis penitus declaretur, Christianissime fili, jubeas post ipsorum regum ad propria reversionem tuum fidelissimum missum, qui non praemiis corrumpatur, huc dirigere, ut propriis oculis persecutionem nostram, et Dei Ecclesiae humiliationem, et ejus rerum desolationem, et peregrinorum lacrymas conspicetur [Al., conspiciat], et tuae devotioni omnia pandat. Sed hortamur tuam bonitatem coram Domino, et ejus terribili judicio, Christianissime fili, ut propter Deum et animae tuae salutem subvenias Ecclesiae sancti Petri, et ejus peculiari populo, eosdemque reges sub nimia celeritate refutes, et a nobis repellas, et jubeas eos ad propria [Col. 0582D] reverti. Non despicias deprecationem meam, neque claudas aures a postulatione mea; si [F. sic] non tibi princeps apostolorum claudat coelestia regna. Conjuro te per Deum vivum et verum, et per ipsas sacratissimas claves confessionis beati Petri, quas vobis ad regnum direximus, ut non praeponas amicitiam Longobardorum amori principis apostolorum; sed velocius sub nimia festinatione sentiamus post Deum tuam consolationem ad nostram defensionem; ut in omnibus [Col. 0583A] gentibus declaretur vestra fides et bonum nomen: quatenus et nos cum propheta mereamur dicere: Exaudiat te Dominus in die tribulationis, protegat te nomen Dei Jacob (Psal. XIX). Harum autem litterarum portitor Anchardus vester fidelis, quod oculis suis vidit, et nos ei injunximus, omnia tuae benignae excellentiae viva voce narrabit. Et petimus bonitatem tuam, coram Deo teste et judice, ut nimis festinanter lenias dolores, et laetabunda nobis celeriter mittas nuntia, ut laeto affecti animo die noctuque pro te tuisque fidelibus coram sacris sanctorum principum apostolorum Petri et Pauli confessionibus Domino fundamus preces.



EPISTOLA VI. GREGORII PAPAE III AD CAROLUM MARTELLUM MAJOREM DOMUS REGIAE FRANCORUM. Item pro defensione Ecclesiae Romanae.
[Col. 0583B]

Domino excellentissimo filio Carolo subregulo Gregorius papa.

Ob nimium dolorem cordis et lacrymas iterata vice tuae excellentiae necessarium duximus scribendum, confidentes te esse amatorem filium beati Petri principis apostolorum et nostrum; et quod pro ejus reverentia nostris obedias mandatis ad defendendam Dei Ecclesiam, et peculiarem populum, qui jam persecutionem et oppressionem gentis Longobardorum sufferre non possumus. Omnia enim luminaria ad honorem ipsius principis apostolorum, et quae a vestris parentibus, vel a vobis oblata sunt, ipsi abstulerunt. Et quoniam ad te post Deum confugium [Col. 0583C] facimus, propterea ipsi Longobardi in opprobrium habent et opprimunt. Unde et Ecclesia sancti Petri denudata est, et in nimiam desolationem redacta. Tamen omnes nostros dolores subtilius in ore posuimus praesenti portitori tuo fideli, quos in auribus tuae excellentiae suggerere debeat. Tu autem, fili, habeas cum ipso principe apostolorum, hic et in futura vita coram omnipotente Deo nostro, sicut pro ejus Ecclesia et nostra defensione disposueris et decertaveris sub omni velocitate: ut cognoscant omnes gentes tuam fidem et puritatem, atque amorem quem habes erga principem apostolorum beatum Petrum, et nos ejusque peculiarem populum zelando et defendendo. Ex hoc enim tibi poteris immortalem et aeternam vitam acquirere.



EPISTOLA VII. GREGORII PAPAE III AD BONIFACIUM ARCHIEPISCOPUM. Probat quod Bajoariam in quatuor episcopatus divisit. Aliquot ejus quaestionibus respondet. Concilium juxta ripam Danubii celebrari jubet.
[Col. 0583D]

Reverentissimo et sanctissimo fratri Bonifacio Gregorius servus servorum Dei.

[Col. 0584A] Doctoris gentium egregii beati apostoli Pauli vox est dicentis: Diligentibus Deum omnia cooperantur in bonum (Rom. VIII). Agnoscentes itaque in syllabis fraternitatis tuae, quae innotuisti jam de Germaniae gentibus, quas sua pietate Deus noster de potestate paganorum liberavit, et ad centum millia animas in sinu matris Ecclesiae, tuo conamine, [a 1Kb] et Caroli principis Francorum, aggregare dignatus est: sed et in Bajoariorum provincia quae a te acta sunt agnoscentes, datori omnium bonorum Domino Deo nostro extensis ad coelum palmis gratias retulimus, qui januam misericordiae et pietatis in illis partibus Hesperiis ad cognoscendam viam salutis ostium misericordiae aperuit, et misit angelum suum, qui praeparavit viam tuam ante te. Ipsi gloria in saecula [Col. 0584B] saeculorum. Igitur quia indicasti perrexisse te ad gentem Bajoariorum, et invenisse eos extra ordinem ecclesiasticum viventes, dum episcopos non habebant in provincia, nisi unum nomine Vivilo, quem nos ante tempus ordinavimus: et quia cum assensu Otilonis ducis eorumdem Bajoariorum, seu optimatum provinciae illius, tres alios ordinasses episcopos, et in quatuor partes provinciam illam divisisses, id est in quatuor parochias, ut unusquisque episcopus suam habeat parochiam, bene et satis prudenter peregisti, frater, quoniam apostolicam praeceptionem ex nostra vice implesti, et sicut tibi praecipimus ita peregisti. Itaque non desinas, frater reverentissime, docendo eos sanctam catholicam et apostolicam Romanae sedis traditionem, ut [Col. 0584C] illuminentur rudes, et viam salutis teneant, per quam possint ad aeterna praemia pervenire. [b 1Kb] Presbyteros vero (Dist. 68) quos ibidem reperisti, si incogniti fuerint viri a quibus sunt ordinati, et dubium est eos episcopos fuisse, an non, qui eos ordinaverunt; si bonae actionis et catholici viri sunt illi presbyteri, et in ministerio Christi omnique lege sancta edocti atque apti, ab episcopo suo benedictionem presbyteratus suscipiant, et consecrentur, et sic ministerio sacro fungantur. [c 1Kb] Illi vero qui baptizati sunt per diversitatem et declinationem linguarum gentilitatis, tamen quia in nomine * Trinitatis baptizati sunt (Ivo, lib. I, c. 149), oportet eos per manus impositionem et sacri chrismatis unctionem confirmari. Nam Vivilo a nobis episcopus [Col. 0584D] est ordinatus; et si aliquid excedit extra canonicam regulam, doce et corrige eum juxta Romanae Ecclesiae traditionem, quam a nobis accepisti. De concilio vero, ut juxta ripam Danubii debeas celebrare nostra vice, praecipimus fraternitati tuae apostolica auctoritate ibidem praesentari. Et in quantum [Col. 0585A] Dominus tibi vires dederit, praedicare verbum salutis ne cesses, ut religio Christiana in nomine Domini crescat et multiplicetur. Nec enim habebis licentiam, frater, pro jure coepti laboris in uno morari loco: sed confirmatis cordibus fratrum et omnium fidelium qui rudes sunt in illis Hesperiis partibus, ubi tibi Dominus aperuerit viam, salutis verbum praedicare non desistas; et ubi locum inveneris necessarium, secundum canonicam regulam episcopos ordina ex nostra vice, et apostolicam atque catholicam traditionem eos tenere edoce. Ex hoc enim magnum mercedis praemium tibi praeparabis, quoniam omnipotenti Deo nostro facies plebem perfectam. Non pigeat, dilectissime frater, itinera carpere aspera et diversa, ut Christiana fides longe [Col. 0585B] lateque tuo conamine extendatur. Scriptum namque est: Arcta et angusta via est quae ducit ad vitam (Matth. VII). Operare itaque, frater, bonum opus quod coepisti, ut in die Christi Dei nostri merearis dicere inter coetum sanctorum probabilium Patrum assistens: Ecce ego et pueri quos dedisti mihi; non perdidi ex eis quemquam (Isai. VIII). Et iterum: Domine, quinque talenta tradidisti mihi; ecce alia quinque superlucratus sum (Matth. XXV). Et ut subsequenter merearis vocem Domini audire dicentis: Euge, serve bone et fidelis, qui supra pauca fuisti fidelis, supra multa te constituam: intra in gaudium Domini tui (Ibid.). Deus te incolumem custodiat, reverentissime frater. Data IV Kalendas Novembris, imperante domno piissimo Augusto Leone, imperii ejus anno [Col. 0585C] XXIII, sed et Constantino magno imperatore ejus filio, anno XX, indictione VIII.



EPISTOLA VIII. GREGORII PAPAE III AD TUSCIENSES EPISCOPOS.

Gregorius omnibus episcopis in Tuscia Langobardorum.

Meminit fraterna sanctitas vestra, tempore ordinationis suae per chirographum et sacramenti vinculum beato Petro principi apostolorum spopondisse, ut in emergentibus sanctae ejus Ecclesiae totis viribus elaboraretis. Igitur quia praesentes viros Anastasium dilectum filium nostrum presbyterum, et Adeodatum regionarium subdiaconum, nostros fideles, ad obsecrandum et Deo favente obtinendum, pro quatuor castris, quae anno praeterito beato Petro ablata sunt, [Col. 0585D] ut restituantur a filiis nostris Luitprando et Hilprando supplicare destinavimus; ecce, dilectissimi fratres, tempus acceptabile, ut juxta chirographum vestrum, boni operis fructum beato Petro feratis: cujus auctoritate vos hortamur in Domino, ut ad eosdem cum praedictis filiis nostris properetis, ut a Deo inspirati protectoribus eorum beatis principibus apostolorum Petro et Paulo eadem castra restituantur. Nam si, quod non credimus, distuleritis iter accipere propter Deum, ego, quanquam imbecillis sim prae infirmitate corporis, iter arripiam [Col. 0586A] laboriosum, et videbo ne vestra negligentia vobis ad obligationem ex nodo pacti pertineat. Data Idus Octobris, indictione IX.



EPISTOLA GREGORII PAPAE III AD ANTONIUM GRADENSEM. Ut Romam veniat ad concilium.

Gregorius Tertius pontifex dilectissimo fratri Antonio Gradensi archiepiscopo seu dilectissimis nobis episcopis ejusdem ordinationi seu concilio pertinentibus.

Inter diversas continuationum aerumnas, quae nos hinc inde in saeculo positos circumstant et obruunt, orta est vana et perniciosa calamitas, quae graviter semper Ecclesiam, quasi quibusdam ventosis procellis [Col. 0586B] conturbat, inaniter attentata. Est enim infelix impietas apud regiam urbem, ut credimus, notum habetis, et per diversas provincias, ita ut quod lugentes dicimus, et voce promimus lacrymosa, sanctorum imagines ab ipsius Domini et Redemptoris nostri Jesu Christi omnibus projiciantur ecclesiis, dilacerentur, atque ipsius Dei ecclesiae, quod fatale malum est, et intolerabile exitium, habitationes hominum, viliumque efficiantur armentorum, ut in istis nulla debeat laus Deo cantari. Unde cum propheta lamentabili voce dicendum est: Quis dabit capiti meo aquas, aut oculis meis lacrymarum fontes, ut tantum defleamus exitium (Jerem. IX, 1)? Proinde, charissime frater, atque dilectissimi nobis Ecclesiarum Dei rectores, hortamur dilectionem vestram, ut pro [Col. 0586C] Domini nostri Jesu Christi nomine, juxta apostolicam vocem, cunctas subjectas vobis Ecclesias commonere atque instruere magnopere debeatis: Attendite, inquam, dilectissimi fratres, vobis, et universo gregi, in quo vos Spiritus sanctus posuit episcopos regere Ecclesiam Dei, quam acquisivit sanguine suo, ut juxta traditionem sanctorum Patrum et ven. antiquitatis omnes veram fidem defendant, et sancta, si contigerit, corpora ponant, et sanguinem fundant: quia ecce venit dies acceptabilis, ecce nunc dies salutis. Nostis, charissimi, quod sancti per fidem vicere regna. Haec vestra sit, fratres, ad omnem populum Christi commonitio, ut ipsi propriae saluti regem Christianum defendentes possint constantia fidei prodesse. Vos vero, charissimi omnes, qui domos [Col. 0586D] Domini diligenter regetis, ad defendendam et confirmandam veritatem Kalendas Novembris succedentis quintae decimae indictioni apud hanc apostolicam sedem convenite omnes, seposita negligentia, ut communi conventu atque tractatu auctoritate beati Petri apostolorum principis super tale capitulum sententia promulgetur, atque statuatur, qualiter rabiem adversantium praeveniamus, et nostrarum procuremus animarum, vel subjectorum salutem; consortes quoque mereamur pro intuitu sanctorum fieri praedecessorum, et quorum clara nos post Christi [Col. 0587A] praesidium fovet doctrina. Deus vos incolumes custodiat, dilectissimi nobis. [1Kb]

Gregorius III, zelo sanctae religionis permotus, synodali decreto cum sacerdotali conventu coram sacrosancta confessione sacratissimi corporis beati Petri apostolorum principis, residentibus cum eodem summo et venerabili papa Antonino Gradensi archiepiscopo, necnon Joanne Ravennatensi archiepiscopo, et aliis XCIII episcopis seu presbyteris sanctae apostolicae [Col. 0588A] sedis; astantibus quoque diaconibus, et cuncto clero, et nobilissimis etiam consulibus, et omni Romano populo, statutum est:

Ut si Arelianenses et Cenomannenses sanctas reliquias, quas eatenus retinuerant, reddere contemnerent, essent exsortes a corpore et sanguine Christi, et totius Ecclesiae unitate atque compage: post peractum igitur hoc constitutum, misit scripta commonitoria pro requirendis sacrosanctis reliquiis, quae similiter, ut reliquorum antecessorum suorum contempta sunt. [1Kb]




[Col. 0587]
EXCERPTUM DE DIVERSIS CRIMINIBUS ET REMEDIIS EORUM.
Ex Patrum dictis Canonumque sententiis.
[Col. 0587]


PRAEFATIO.
[Col. 0587B]

Cernimus in Ecclesia, quod nos valde sollicitat, quoniam ita confusa sunt judicia poenitentium in presbyterorum nostrorum opusculis, atque ita diversa et inter se discrepantia, et nullius auctoritate suffulta, ut vix propter dissonantiam possint discerni. Unde fit ut concurrentes ad remedium poenitentiae, tam pro librorum confusione quam etiam pro ingenii tarditate, nullatenus eis valeant subvenire. Quapropter ex multis allegoriarum floribus, et de magnorum tractatibus prolatisque sermonibus, Patrum dictis canonumque sententiis, id est Isidori, Augustini, Gregorii, Bedae, Gelasii, Innocentii, Theodori, Cassiani, Egberti, vel caeterorum, ad opus consacerdotum nostrorum excerpere, atque insimul colligere hunc libellum poenitentialem studuimus. Et merito [Col. 0587C] poenitentialis dicitur, eo quod sit poenitentiae conveniens. Poenitentia autem dicta est a poenitendo, quod scilicet aliquis corde poeniteat, et se peccasse coram Deo erubescat; quia, Deo donante, nihil potest contra nos diabolus in sua proficere nequitia, si puram volumus agere poenitentiam, id est ut vulnera vulneribus non superadjiciamus, et sanata nostra sauciemus, quia posteriora vulnera pejora sunt prioribus. Et hoc animadvertendum est, quod si carnales medici contra infirmitates corporum diversa constituunt medicamina, quanto magis sacerdotes Dei contra illicitos operae carnis fructus innumerabilia medendi debent recompensare solatia? Cum ingenti timore dicimus, quia sunt nonnulli nostri [Col. 0587D] similes, tantae tarditatis ignavia pressi, qui nec sui nec subditorum errata valent ad purum deducere, et per medicamentum poenitentiae minime lapsos sciunt solatiari. Ut arbitramur, de talibus scriptum est: Canes muti non valentes latrare (Isai. LVI). Et si indocti ad sacerdotium provehuntur, considerandum est quid de gregibus agatur, quando lupi pastores fiunt. Et sunt nonnulli qui sarcinam sacerdotalem [Col. 0588B] non propter Deum, sed (quod nefas est dicere) magis propter terrenum ambiunt lucrum. Caeci divinae sapientiae! De talibus quidam doctor veridicus ait: Timeo, inquit, quod canes assequuntur pastorale officium. Post haec, necessarium censuimus ut in hoc libello poenitentiali discretiones personarum, sive culparum, vel temporum prolixitudine, promulgare studeremus, quomodo unusquisque aut qualiter vel quandiu cum omni sagacitate in discernenda [Forte, in discernendo] judicia unanimes haberemus. Et maxime providendum ut unicuique peccanti Domini adhibeatur misericordia, quia scriptum est: Fili, in judicando esto misericors (Tob. IV). Unde et apostolus: Judicium sine misericordia erit illi qui non fecit misericordiam (Jacob. II). Ideoque mensuram [Col. 0588C] temporis in agenda poenitentia non satis attente praefigunt canones pro unoquoque crimine, sed magis in arbitrio antistitis vel presbyterorum relinquendum statuunt, propter misericordiam, quia apud Deum non tam valeat mensura temporis quam doloris, nec abstinentia tantum ciborum, sed mortificatio potius vitiorum; propter quod tempora poenitentiae fide et conversione poenitentium abbrevianda praecipiunt. Hanc epistolam commatico sermone perstrinximus, ut ejus breviatio lectori nocivum demat fastidium, et cordis ejus proficuum levet et aperiat intellectum; brevis etenim lectio avidius legitur, citius intelligitur, et memoriae facilius commendatur, et firmiter retinetur. Necesse est ergo ut haec medicinalis exceptio frequenter a fidelibus legatur sacerdotibus, et ipsis sapienter, assidue [Col. 0588D] humiliterque recitetur, quia ibi invenitur sanitas cordis, et animae medicina reperitur. Constat enim in hoc libello consolatio magna lugentium, spes beata justorum, sanitas infirmorum, fortitudo et refugium periclitantium. Ergo cor poenitens compungitur, et proficuus ab eo lacrymarum imber roratur: remissio peccatorum in eo concedi promittitur, [Col. 0589A] et laborantibus refectio cum gloria perpetua feliciter praeparatur. Est enim in eo thesaurus sapientiae et scientiae absconditus, qui vitam aeternam fidelibus ministrat poenitentibus, et sine defectu lugentibus ad aperiendum perpetuus. Nolumus, fratres, accensam in nobis sub modio ponere lucernam, sed praecelso eam superponere candelabro, ut luceat omnibus qui in domo Dei sunt fratribus. Hujus laboris atque operis illius gratia nobis superveniat, qui duobus discipulis euntibus tertium se socium addidit in via, et aperuit illis sensus, ut sanctas intelligerent Scripturas. Spiritus paracletus omni virtute et doctrina perfecta cum charitatis scientia illustret pectora nostra, benignissimi fratres. Domine Deus rex coelestis, qui nos indignos famulos tuos sanctae Ecclesiae [Col. 0589B] praeferri voluisti, ut congruo poenitentes atque lugentes consolaremur medicamine, da propitius, ut hic diutina corporis et animae sospitate valeamus potiri, et denuo praemiis regni coelestis feliciter participari, ut per salubria medicamina a praedecessoribus inculcata populus instanter gaudeat, et ipsi cui servit totius concentus coeli una nobiscum gratificas laudes in aeternum laetus decantet. Haec autem epistola nulli vilescat, sed sciat a majoribus nostris ex sanctorum sententiis esse collectam, a nobis quidem excerptam, ne nimia prolixitate negligentibus lectoribus fastidium generaret.



INCIPIUNT JUDICIA CONGRUA POENITENTIBUS.

I. [a 1Kb] Prima itaque est remissio qua baptizamur in [Col. 0589C] aqua; secunda, charitatis effectus; tertia, eleemosynarum fructus; quarta, perfusio lacrymarum; quinta, afflictio cordis et corporis; sexta, emendatio morum, hoc est abrenuntiatio vitiorum; septima, intercessio sanctorum; octava, misericordiae et fidei meritum; nona, conversio et salus aliorum; decima, indulgentia et remissio nostra; undecima, passio martyrii, spes unica [b 1Kb] salutis, indulgente et latroni crucifixo Deo respondente: Amen dico tibi: hodie mecum eris in paradiso (Luc. XXIII).

II. Sacrilegium, id est sacrarum rerum furtum, et hoc maximum est peccatum: sacrilegus dicitur qui sacra violat, vel qui sacra furatur. Placuit secundum humaniorem definitionem, qui in hoc vitio corruunt, si episcopus fuerit, duodecim annos poeniteat, [Col. 0589D] presbyter decem, diaconus septem, subdiaconus quinque, clerici et laici quatuor. Sed valde considerandum est, et Domini misericordia adhibenda, ut ipse beatus adjecit Gregorius. Ex persona namque furis pensandum est qualiter valeat corrigi; sunt enim quidam qui habent subsidia, et furtum perpetrant, et sunt qui in hac re ex inopia delinquunt. Unde necesse est ut quidam damnis, quidam autem verberibus, quidam districtius, ut judicatum est, quidam autem levius corrigantur, et cum paulo districtius agitur, ex charitate agendum est, et non [Col. 0590A] eum furore, quia ipsi hoc praestatur qui corrigitur ne gehennae ignibus tradatur.

III. Qui occiderit episcopum aut presbyterum vel diaconum, regi dimittendum est ad judicandum. Qui occiderit minoris ordinis clericum, in judicio episcopi est judicandus, ut arma relinquat, et in monasterio Deo serviat, vel septem annos cum luctu poeniteat. Si quis clericus homicidium fecerit, decem annos poeniteat, et ex his septem exsul fiat. Qui patrem vel matrem, sororem aut fratrem occiderit, secundum humaniorem diffinitionem quatuordecim annos poeniteat, et ex his septem exsul fiat. Si laicus occiderit alium laicum, quadraginta dies abstineat se ab ecclesia, et secundum antiquam diffinitionem quinque annos poeniteat: si odii meditatione, quatuor: [Col. 0590B] si per iram, tres: pro vindicta fratris, duos: si casu, unum, qui in praelio, etc. Si qua femina furore zeli accensa flagris verberaverit ancillam suam, ita ut intra tertium diem animam cum cruciatu effundat; si voluntate, septem annos poeniteat; si casu, quinque: quod si infra tempora constituta fuerit infirmata, accipiet communionem.

IV. Adulterium dicitur, cum quis alterius violat uxorem vel sanctimonialem. Adulter vocatur violator maritalis pudoris, eo quod alterius torum polluit. Si episcopus adulterium commiserit, duodecim annos poeniteat, presbyter decem, diaconus septem, subdiaconus quinque, clerici et laici tres. Si autem in conscientia populi devenerit, extra ecclesiam fiant, et inter laicos poeniteant quandiu vivunt. Si [Col. 0590C] qua femina cum conscientia mariti fuerit adulterata, et ipse consentit habitare cum ea, placuit nec in finem dandam eis esse communionem. Si vero eam reliquerit, post quintum annum accipiat communionem. Et si quis vir, vel si femina usque in finem mortis suae cum aliena femina, vel ipsa cum altero viro, fuerint adulterati, placuit nec in finem percipere communionem.

V. Si quis pontifex faciens fornicationem, secundum humaniorem diffinitionem septem annos poeniteat; presbyter quinque, diaconus quatuor, subdiaconus tres, clerici et laici duos. Si cum sanctimoniali intelligant se adulterium perpetrasse, secundum antiquam constitutionem plus addatur jejunium; [Col. 0590D] episcopus decem annos poeniteat, presbyter septem, diaconus quinque, subdiaconus quatuor, clerici et laici tres. Qui saepe faciunt fornicationem, sive clerici, sive laici, sive femina, primus canon judicavit ut septem annos poeniteat. Sed si paruerint, humanius definierunt ut tres annos eorum poenitentia sit.

VI. In canone Neocaesariense ita habetur: Placuit ut si quis concupiscat mulierem, etiamsi ejus concupiscentia desiderium habeat, non autem subsequuntur effectus, manifestum est hunc fuisse per divinam gratiam liberatum. Ridiculosum est ut pro [Col. 0591A] tactu vel osculo et amplexu mulierum quis damnatus inveniatur.

VII. Si quis in altare ubi reliquiae habentur, vel in Evangelio perjurium incurrerit, secundum antiquam diffinitionem septem annos poeniteat. Qui alium in perjurium ignorantem inducit, et ipse similiter septem annos poeniteat. Qui autem deductus est ignorans, et postea recognoscit, duos annos poeniteat. Qui vero suspicatur quod in perjurium deducatur, tamen jurat per consensum, et ipse similiter duos annos poeniteat. Si quis coactus pro qualibet culpa causa necessitatis, tres annos poeniteat. Si quis vero in manu episcopi, vel presbyteri, vel in cruce consecrata, secundum antiquam diffinitionem tres annos poeniteat. Humanius unum annum diffinierunt.

[Col. 0591B] VIII. Placuit, secundum antiquam diffinitionem, si quis episcopus, presbyter aut diaconus in consuetudinem habuerit vitium ebrietatis: aut desinat, aut deponatur. Sed humanius diffinierunt, ut episcopus, presbyter aut diaconus per ebrietatem vomitum facientes, quadraginta dies poeniteant: clerici et laici facientes, septem dies. Si presbyter aut diaconus pro infirmitate, aut quia longo tempore se abstinuerunt, et in consuetudine non erit ejus multum manducare et bibere, et prae gaudio Natalis Domini aut Paschae, saltem pro alicujus sanctorum commemoratione hoc fecerunt, et tamen plus non acceperunt quam decretum est a senioribus, nihil eis nocuit. Prorsus quicunque taliter inebriatur, ut statum mentis mutet, et lingua balbutiet, et oculi turbentur, et [Col. 0591C] ventris distensione dolor insequatur, et tunc evomuerit eucharistiam, episcopus nonaginta dies poeniteat, presbyter septuaginta, diaconus quadraginta, subdiaconus viginti, clerici et laici decem. Et si canes comedant tale vomitum, centum dies poeniteant; si non sciunt, quadraginta. Si infirmitas id agere compulerit, in Domini pendeat arbitrio. Qui cogit aliquem humanitatis gratia ut inebrietur, ut ebrius poeniteat: si per odium aut pro aliqua nequitia, judicio sacerdotis poeniteat, hoc est quadraginta dies.

IX. Si quis furtum capitale commiserit, id est aurum, argentum, quadrupedes, vel domos effregerit, si potest reddere quod injuste abstulit, multum breviavit poenitentiam ejus: sin autem, quinque annos poeniteat. Quod si saepe illud fecerit, septem annos [Col. 0591D] poeniteat. Humanius tres annos diffinierunt. Si puer amplius decem annorum fecerit furtum, quadraginta vel viginti dies poeniteat, prout aetas est et qualitas eruditionis. Pro modico furto, viginti dies poeniteat. Puer decem annorum, aliquid furti faciens, septem dies poeniteat.

X. Prohiberi placuit ut cum rationes suas accipiunt possessores, quidquid ad idolum datum fuerit accepto non ferant: si post interdictum fecerint, per quinquennii spatia temporum a communione esse arcendos.

XI. Incesti dicuntur qui proprie illicitam commixtionem perpetrant. Vocati incesti quasi incasti. Incesti [Col. 0592A] namque tales dicti sunt, si filius cum matre, si frater cum sorore, si quis novercam duxerit, aut cognatam, si quis consobrinus consobrinam, aut sororis filiam, si quis relictae avunculi misceatur aut patrui, vel privignae concubitu polluatur, vel qui duas sorores, aut illa quae duos fratres. Si quis filius cum matre tam funestum atque necessarium [Sane nefarium] vitium perpetraverit, secundum antiquam diffinitionem inermis quindecim annos cum fletu et luctu poenitentiae, et uxorem nunquam accipiat, et ex his septem annos extra metas ipsius terrae exsul fiat, et non communicet nisi urgente mortis periculo. Si cum filia et sorore, simili sententiae subjaceat. Si cum nepte vel cum matre, vel quae superius nominatae sunt, secundum paternam diffinitionem, duodecim [Col. 0592B] annos se poenitentiae subdat [Fort. poeniteat], uxorem nunquam accipiat, et ille vir arma relinquat et exsul fiat, nec communicet, nisi imminente diei mortis periculo. Si qua mulier duos fratres, aut si quis vir duas sorores habuerit, a communione abstineantur usque ad mortem, in mortem autem eis detur communio pro misericordia. Si vero supervixerint communione accepta, et de infirmitate convaluerint, agant plenam poenitentiam tempore constituto in eodem concilio. Si quis post obitum uxoris suae sororem duxerit, et ipsa fuerit fidelis, quinquennium a communione placuit abstineri, nisi forte dari pacem velocius necessitas coegerit infirmitatis.

XII. Delator dictus eo quod detergit quod latebat. Si quis delator exstiterit fidelis, et per delationem [Col. 0592C] ejus aliquis fuerit praescriptus [Leg. proscriptus] vel interfectus, placuit nec in finem percipere communionem. Si levior causa fuerit, intra quinquennium accipere poterit communionem. Sed sic humanius definierunt, post tres annos percipere communionem.

XIII. Falsus testis prout est crimen abstinebitur: si tamen non fuerit mortale quod objicit, et probare nequiverit crimen quod impegit, biennii tempore abstinebitur: si autem probaverit, convento clero placuit per quinquennium abstineri.

XIV. Si quis episcopum, vel presbyterum, vel diaconum falsis criminibus appetierit, et probare nequiverit, nec in finem dandam eis esse communionem censuimus.

XV. Odium pax pellit. Quicunque fratrem suum [Col. 0592D] oderit, necesse est ei ut reconcilietur. Sciat se unusquisque, quandiu in corde tenuerit odium, tandiu in pane et aqua poenitentiae subdi. Quia si homo homini servat iram, a Deo non potest quaerere medelam (Eccli. XXVIII, 3); dicente Domino: Diligite inimicos vestros, benefacite his qui oderunt vos (Luc. VI).

XVI. [a 1Kb] Augures dicuntur qui in volatus avium vel voces intendunt. Harioli sunt qui circa aras idolorum sacrificant. Auspicia sunt quae ab itinerantibus observantur. Si quis auguria, auspicia, divinationes, vel qui votum voverit praeter ecclesiam, vel qui divinationes faciunt in incantationibus suis, quod omnino diabolicum est, tres annos poeniteant. Humanius, [Col. 0593A] duos vel unum, aut dimidium juxta qualitatem peccantium.

XVII. Si qua mulier fornicaverit, et infantem occiderit qui exinde fuerit natus, et quae studuerit abortum facere, et quod conceptum est necare, aut certe ut non concipiat elaborare, sive ex adulterio, sive ex legitimo conjugio; has tales mulieres in morte recipere communionem priores canones decreverunt: nos tamen pro misericordia sive tales mulieres, sive conscias scelerum ipsarum, decem annos agere poenitentiam judicamus. Si mulier paupercula occiderit filium suum [a 1Kb] , in canone septem annos dicit poenitentiam ejus. Mulier quae concipit et occidit filium aut filiam in utero ante quadraginta dies, homicida poeniteat. Si per culpam sine baptismo, [Col. 0593B] tres annos poeniteat: sine culpa, tres quadragesimas. Illae namque quae infantes suos opprimunt negligenter, ut homicidae poeniteant: sin aliter, in judicio pendeat sacerdotis.

XVIII. Si quis virginem corruperit, nec eam postea sibi uxorem acceperit, aut in sponsam alterius tale facinus attentaverit, secundum antiquam diffinitionem quinque annos poeniteat. Humanius autem tres annos diffinierunt. [b 1Kb] Si quis sponsae alterius hominis [c 1Kb] sorori ejus forsitan intulerit, eique inhaeserit tanquam suae, et sibi expetendam se copulaverit, hanc autem deceptam postea uxorem duxerit desponsatam: illa vero quae vitium passa est, si forsitan necem sibi intulerit, omnes hi qui hujus facti conscii, decem annos poeniteant secundum canonum institutionem: [Col. 0593C] sed nonnulli septem annos diffinierunt.

XIX. De his qui in praevaricatione rebaptizati sine aliqua necessitate, placuit ut circa eos illa Nicaeni statuti serventur, id est ut septem annos inter catechumenos, et duos inter laicos, et postea moderatione et clementia fidelibus in oblatione et eucharistia communicent.

XX. Si quis clericus aut laicus in demoliendis sepulcris deprehensus fuerit, quia facinus hoc pro sacrilegio legibus publicis sanguineum dicitur, oportet in tali scelere proditum a clericatus ordine submoveri, et poenitentiae triennio deputari.

XXI. Si quis ordinatus in scelere sodomitico [Col. 0593D] coinquinatus fuerit, quod in tantum coram Deo abominabile describitur vitium, ut etiam igne et sulphure eorumdem civitates legantur subversae, decem annos secundum antiquam constitutionem poeniteat. Quidam humanius septem annos diffinierunt. Illi autem qui nesciunt vim hujus flagitii, tres annos praefixerunt ut poeniteant. Pueri vero qui illud exercere [Col. 0594A] sciunt, oportet ut emendare festinent, videlicet quinquaginta dies poeniteant, insuper et verberibus afficiantur: quia necesse est ut seges quae male pullulat resecetur.

XXII. Si quis autem post vicesimum annum habens uxorem in hoc foedissimo vitio corruerit; si cum bucula, decem annos poeniteat, et lac ejus nec caro manducetur, sed canibus tradatur. Cum caeteris vero animalibus secundum humaniorem diffinitionem, juniores aetates minusque capaces septem annos poeniteant, aut tres, aut unum.

XXIII. [d 1Kb] Maleficia dicuntur quae malefacte vel credite auctores suos excruciant, et ad ima demergunt, nisi poenituerint. Si quis maleficus aut malefica filium suum aut filiam supra tectum aut in fornace [Col. 0594B] pro sanitate febrium posuerit, vel quando luna obscuratur, vel clamoribus suis, vel maleficiis sacrilego usu se defensare posse confidunt, vel ut frater [Fort. fertur] in honore Jovis vel Beli aut Jani, secundum paganam consuetudinem, honorare praesumpserit, placuit secundum antiquam constitutionem sex annos poeniteant. Humanius tres annos judicaverunt.

XXIV. Si quis per impugnationem mentis violenter coinquinatus est, septem dies poeniteat, vel quousque cogitatio vincatur. Qui in somnis voluntate pollutus est, surgat cantetque genua flectendo septem psalmos poenitentiales, id est Domine, ne in furore, et caeteros; et in mane triginta psalmos cantet. Volens autem in somnis peccare, si pollutus [Col. 0594C] sit sine voluntate, duodecim psalmos cantet. Peccans non pollutus tredecim psalmos cantet. In somno peccans, si ex cogitatione pollutus, viginti duos psalmos cantet: si in somno peccans sine cogitatione, duodecim psalmos cantet. Si semen fuderit in ecclesia dormiens, cantet Psalterium, vel tres dies poeniteat: si voluntarie semen fuderit in ecclesia mala cogitatione, si clericus est quatuordecim dies, diaconus viginti duos, presbyter quadraginta, episcopus quinquaginta. Sed est in eadem illusione valde necessaria discretio, quae subtiliter pensari debeat: ex qua re accidit menti dormientis, aliquando ex crapula, aliquando ex naturae superfluitate, aliquando ex necessitate, aliquando ex infirmitate. [Col. 0594D] Omni modo haec illusio non est timenda, quia hanc animus nesciens pertulit.

XXV. Vir ad mulierem menstruo tempore non accedat: quod si fecerit, quadraginta dies poeniteat. Mulieres menstruo tempore in ecclesiam non intrent; quod si praesumpserint, ut tres hebdomadas poeniteant, nonnulli Patres ita definierunt. Si qua [Col. 0595A] mulier consuetudine menstrua patitur, prohiberi in ecclesiam intrare non debet, quia naturae superfluitas ei in culpa non valet reputari, et per hoc quod invita patitur, justum non est ut ab ingressu ecclesiae privetur. Novimus namque quod mulier quae fluxum patiebatur sanguinis, post tergum Domini humiliter veniens, vestimenti ejus fimbriam tetigit, atque ab ea statim sua infirmitas recessit. Si ergo in fluxu sanguinis posita laudabiliter potuit Domini vestimenta tangere, cur quae menstrua patitur sanguine, ei non liceat Domini ecclesiam intrare? Si igitur bene praesumpsit quae vestimentum Domini in languore posita tetigit, quod uni ex persona infirmitatis conceditur, cur non concedatur cunctis mulieribus quae naturae suae vitio infirmantur? Sanctae autem [Col. 0595B] communionis mysterium in eisdem diebus percipere non debent prohiberi. Si autem ex veneratione magna accipere non praesumit, laudanda est; sed si susceperit, non dijudicanda. Menstrua enim consuetudo mulieribus non aliqua culpa est, videlicet quia naturaliter accidit.

XXVI. Qui immolat daemonibus in minimis causis, id est ad fontes, vel ad arbores, unum annum poeniteat. Qui in machinis daemonibus immolaverit, secundum canonicam institutionem decem annos poeniteat. Sed humanius septem annos diffinierunt. Ut arbitror, daemoniis in machinis immolare est suis turpissimis imaginationibus credere, vel cum per quasdam quas sanctorum sortes falso vocant divinationis [Col. 0595C] scientiam profitentur, sive in praecantationibus, sive in characteribus, vel in quibuscunque rebus suspendendis atque ligandis, in quibus omnibus ars daemonum ex quadam pestifera societate hominum et angelorum malorum exorta. Unde vitanda sunt a Christianis, et omni penitus exsecratione repudianda atque damnanda.

XXVII. Si quis fidelis homo habens uxorem cum Judaea vel gentili fuerit moechatus, a communione arceatur. Quod si eum alius detexerit, post quinquennium, acta legitima poenitentia, poterit Dominicae sociari communioni.

XXVIII. [a 1Kb] Si quis eucharistiam, id est sacrificium, causa negligentiae perdiderit, unum annum vel tres quadragesimas poeniteat. Quod si in terram [Col. 0595D] causa negligentiae ceciderit, quinquaginta psalmos cantet. Qui negligit sacrificium, ita ut vermes in eo inveniantur, aut colorem saporemque perdiderit, triginta vel viginti dies poeniteat, et in ignem accendatur. Qui fundit calicem in finem missae solemnitatis, quadraginta dies poeniteat. Si super altare stillaverit calix, sorbeat minister stillam, et tribus diebus poeniteat, et linteamina quae tetigerit stilla per tres abluantur vices, calice subterposito, aqua ablutionis in ignem projiciatur.

XXIX. Suffocatum dicimus quod sine sanguinis effusione perimitur, vel quod in laqueo necatur. Si quis a lupo vel a cane aut in laqueo suffocatum invenerit, [Col. 0596A] nullatenus manducetur: nec sanguinem alicujus bestiae quis manducare aut bibere praesumat. Quod si quis fecerit, quadraginta dies poeniteat.

XXX. Si quis autem per temeritatem baptizavit non ordinatus, abjiciendus est et ab Ecclesia, et nunquam ordinatus sit. Si quis poenitentiam vel baptismum negaverit episcopus et presbyter, reus erit animarum, dicente Domino: In quacunque die peccator conversus fuerit, vita vivet et non morietur (Ezech. 33). Confessionem suam unicuique soli Deo, si necesse est, licet facere. Si quis abrenuntiaverit saeculo, et postea reversus fuerit in saecularem habitum, secundum antiquam diffinitionem septem annos poeniteat. Si quis contempserit indictum jejunium contra decreta seniorum, quadraginta dies [Col. 0596B] poeniteat: si vero in quadragesima hoc fecerit, annum integrum. Si quis contempserit Nicaenum concilium, et fecerit pascha cum Judaeis decima quarta luna, exterminabitur ab omni Ecclesia in mortem suam, nisi poenitentiam egerit. Si quis in die Dominico per negligentiam jejunaverit, totam hebdomadam abstinere debet. Si illud iteraverit, quadraginta dies poeniteat. Si qua mulier cum altera coitum fecerit, quatuor quadragesimas poeniteat. Molles unum annum poeniteant. Si quis vir cum uxore sua retro nupserit, corripiendus est ne faciat, et in seipso poeniteat. Si qua mulier ante mundum sanguinem ecclesiam intraverit, quia nec in usu habetur, quadraginta dies poeniteat. Si his temporibus nupserit, viginti dies poeniteat. Qui [Col. 0596C] nupserit die Dominico, petat a Deo indulgentiam, et unum vel tres dies poeniteat. Qui causa invidiae detrahit fratrem suum, vel libenter audit detrahentem, septem dies poeniteat. Si quis clericus venationes exercuerit, unum annum poeniteat, diaconus duos, presbyter tres. Si quis per iram alium percusserit, aut debilitaverit, quadraginta dies poeniteat. Si quis aream aut domum cujuscunque voluntarie igne cremaverit, secundum antiquam diffinitionem tres annos poeniteat. Si quis cujuslibet hominis voluntarie membrum truncaverit, tres annos poeniteat: humanis unum annum diffinierunt. Qui morticinia comederit inscius, viginti dies poeniteat; sciens, quadraginta. Quicunque furtivum comederit, et scit, si pauper est vel hebes, septem dies poeniteat; sani [Col. 0596D] qui sciunt, quadraginta; qui saepe hoc faciunt, tres quadragesimas. Qui comederit vel biberit sordidatum a cane vel a mure, quinquaginta psalmos cantet; saecularis tres dies poeniteat. Qui dederit alicui liquorem, in quo mus vel mustella mortua inveniuntur, septem dies poeniteat: qui postea noverit quod tale potum biberit, Psalterium cantet; saecularis tres dies poeniteat. Si in farina, aut in aliquo sicco cibo, aut in melle, in oleo, aut in lacte coagulato, mus vel mustella mortuae inveniuntur, quod circa corpora eorum est projiciatur; reli qua aqua sancta conspersa, sana sumantur mente. Si piscis in piscina mortuus fuerit inventus, nullatenus manducetur, et [Col. 0597A] si quis manducaverit septem dies poeniteat (Burchard, IXX, 106).

XXXI. Si casu, dum ad eum sacerdos invitatus veniet, oppressus infirmitate obmutuerit, vel in phraenesi inventus fuerit, dent testimonium hi qui eum audierant, et sic accipiat poenitentiam, et si continuo creditur moriturus, infundatur ori ejus eucharistia, et in Domini pendeat arbitrio. Si supervixerit, commoneatur a supradictis testibus petitioni suae satisfactum, et subdatur poenitentiae tempus (Burchard. XVIII, 10).

XXXII. Item placuit ut hi qui sibi ipsis aut per ferrum, aut per venenum, aut per praecipitium, aut suspendium, aut quolibet modo violentiam inferunt [Col. 0598A] mortis, nullus in oblatione commemorationem faciat eorum, neque cum psalmis eorum corpora ad sepulturam deportentur. Multi enim hoc sibi per ignorantiam usurparunt. Similiter et de his placuit qui pro suis sceleribus puniuntur.

XXXIII. Episcopus, presbyter, aut diaconus, si gradu suo injuste dejectus, in secunda synodo innocens reperiatur, non potest esse quod fuerat, nisi gradus amissos recipiat. Quod si episcopus fuerit, recipiat coram altare de manibus episcoporum orarium et planetam; si diaconus, orarium et albam: subdiaconus patenam, et calicem. Sic et reliqui gradus ad reparationem sui suscipiant quae cum ordinarentur perceperant [a 2Kb] .




ANNO DOMINI DCCXLVII
S. BONIFACIUS MOGUNTINUS EPISCOPUS ET MARTYR.




[Col. 0597]
NOTITIA HISTORICA IN S. BONIFACIUM.
(Fabric. Bibl. med. et inf. aetatis.)

[Col. 0597C] Sanctus Bonifacius, Winifridus, Devoniensis Anglus, ordinis Benedict., archiepiscopus Moguntinus ab anno 745 ad 754, et Germanorum apostolus. Quidquid enim ante eum alii praestiterint, maxima propugnatae et instauratae per Germaniam Christianae religionis gloria penes Carolum M. imperatorem et Bonifacium manet. Bonifacius sane quidquid erat inter Rhenum et Visurgim populorum, in primis Frisios, Christianam fidem docuit; qui vero Christiana sacra jam ante receperant, hos confirmavit, iisque disciplinam ac leges ecclesiasticas sanxit. Haec vere Hermannus Conringius, tomo II Operum, pag. 701; cui addendus illustris Hermannus Bunau, tom. II Historiae imperii Germanico idiomate editae, pag. 295, qui etiam, pag. 300, nota ab hoc Bonifacio primum, [Col. 0597D] an. 752, unctum Pipinum, regem Francorum, quem deinde, an. 754, iterato unxit Stephanus III papa, absolutis ab homagii Childerico III praestiti obligatione Francis. De hoc Bonifacio conferenda in primis Acta sanctorum, 5 Jun., tomo I, pag. 452 seq., ubi, [Col. 0598C] praeter Vitam scriptam a Willibaldo, habes, pag. 477, etiam scriptam a presbytero sancti Martini Ultrajectensis, et, pag. 481, a quodam Monasteriensi. Othloni [(a) 1Kb] labor, qui Willibaldum faciliore stylo exposuit, et in duos libros distinxit, exstat etiam apud Surium, 5 Junii. Plura Nicolaus Serarius, libro tertio rerum Moguntinarum, et ad eum notae Georgii Christiani Joannis. Videsis etiam Vitam sancti Sturmii apud Surium, 17 Decembr.; sancti Lebuini, 12 Novembr., et sancti Willibrordi, 7 Novembr., et scriptores quos laudavi in libro de Propagatione lucis evangelicae, cap. 19. Sancti Bonifacii et ad eum scriptae Epistolae CLI, editae cum notis a Nicolao Serario, Mogunt. 1605, in-4o, et in Bibliothecis Patrum Parisiensibus et Coloniensis supplemento, tom. [Col. 0598D] II, pag. 48, et tomo VIII, et Lugdunens., tom. XIII. Epistola ad Zachariam papam, an. 745, de causa Adelberti Galli et Clementis Scoti, in Usserii Epistolis Hibernicis, pag. 44, cum Zachariae Epistolis ad Bonifacium. Statuta XXXVI, ex vetusta canonum Collectione [Col. 0599A] ms. Corbeiensis monasterii in Spicilegio Dacheriano, tom. IX, pag. 63, et Editionis novae, tom. I, pag. 507, 509. De Vita sancti Livini, quam Bonifacio centum annis vetustiori Mabillonius, mox infra sum dicturus. Epistola ad Erchebaldum, Angliae regem, occurrit apud Wernerum Rollevink lib. I de Moribus et situ Westphalorum, cap. 7. Sermones VI, ex codice reginae Christianae a Mabillonio descriptos memorat Oudinus tomo primo, pag. 1789. [Ejus sermones XV publici juris fecit P. Martene, [Col. 0600A] Vet. Monum., tom. IX, pag. 187, etc. Ex his tamen sermo decimus quintus idem omnino esse cum quinto facile crederetur; nam eadem utrinque eodem ordine, et saepe iisdem verbis, recurrunt, quanquam et alia quaedam altrinsecus intermiscentur, quae in altero non leguntur. Quo tempore singulae epistolae sancti Bonifacii scriptae sint, cum in Editis mendosas temporis notas praeferant, ego scripta dissertatione investigavi. Exstat in Concilior. Supplem., tom. I, pag. 551. MANSI.]




[Col. 0599]
OBSERVATIONES PRAEVIAE IN SEQUENTEM S. BONIFACII DUPLICEM VITAM.
(Mabill. Act. SS. Ben. saec. III, p. 2.)

[Col. 0599B] 1. Quem Anglo-Saxones patria lingua Winfridum seu Winfrethum, Latini dein molliori vocis sono Bonefacium Bonifaciumve appellavere, eum varii commendaverunt scriptores. Primus occurrit Willibaldus ejus discipulus, idem ipse (ut videtur) Eistetensis episcopus primus, qui libro singulari praeceptoris sui gesta complexus est. Ruthardus deinde monachus, Fulda Hirsaugiam missus, duobus libris heroico carmine sancti martyris passionem scripsit, ut prodit Trithemius in Chronico Hirsaugiensi. Ruthardus floruit principatu Ludovici Augusti, qui cum Ruthardum post mortem Haimonis episcopi vellet in locum ejus Halverstadensis Ecclesiae ordinare pontificem, consentire noluit, dicens notabile verbum:---Da episcopatum alteri qui sit idoneus, ego quietem vitae regularis et studium Scripturarum omnibus divitiis et honoribus mundi incomparabiliter duxi praeferendum. Tertius Vitae Bonifacianae scriptor est Othlonus monachus. Quartus anonymus quidam, coenobii Fuldensis [Col. 0599C] (ut videtur) monachus. Hic duplicem damus de sancto Bonifacio scriptionem, Willibaldi scilicet atque Othloni, quod utraque ad perfectam gestorum ejus notitiam necessaria videatur. Agunt praeterea de sancto Bonifacio Lupus, in Actis sancti Wigberti abbatis; Lieudgerus, in Vita sancti Gregorii abbatis et rectoris Ecclesiae Trajectensis; Ratbodus ejusdem Ecclesiae antistes, testante Trithemio, in libro de Scriptoribus ecclesiasticis; Joannes Gerbrandus, Joannes de Beka et Willelmus Heda in historiis suis; quibus praeferendus Rabanus Maurus, qui carmen quoddam de sancto Bonifacio composuit. Quin etiam e Lutheranis Joannes Leznerus ejusdem sancti martyris Acta Germanico idiomate vulgavit illustravitque. De Willibaldo, Othlono et anonymo hic pauca praemittenda.

2. Willibaldus, Vitae Bonifacianae scriptor primarius, aetatem suam indicat in praefatione quam Megingozo Wirtziburgensi et Lullo Moguntiacensi episcopis, [Col. 0599D] Bonifacii discipulis, nuncupat, ubi se ipse presbyterum vocat. Hinc dubium oritur, an Willibaldus iste sit Willibaldus Eistetensis episcopus primus, Bonifacii itidem discipulus, maxime cum hujus Vitae conditor Willibaldus, agens de episcopali ordinatione Willibaldi et Burchardi, eos bonae industriae viros appellet, modestius forsan de se dicturus, si is ipse fuisset Willibaldus. Christophorus Browerus, in observationibus ad Acta sancti Gregorii rectoris Trajectensis, alia in hoc dubium conjicit argumenta minoris momenti. Existimo tamen Willibaldum Eistetensem episcopum istius scriptionis auctorem esse, ut qui, paucis cum Bonifacio annis commoratus, potius ab aliis accepta, quam visa a se relata dicit in praefatione. Nec obstat quod presbyteri duntaxat [Col. 0600B] usurpat nomen, quod et ipsum solum ei tribuit Notkerus, in Martyrologio, Nonis Junii. Nec modestiae leges excedit, dum se simul et Burchardum bonae industriae viros appellat, quod elogium potius ad Bonifacii ordinantis, et Burchardi, quam sui ipsius commendationem adhibuit. Denique in calce Vitae a se scriptae hanc clausulam ipse apposuit: Ego Willibaldus episcopus, etc.

3. Inferior aetate fuit Othlonus, qui illustrandis sancti Bonifacii gestis bonam navavit operam, conquisitis ac relatis ipsius Bonifacii aliorumque epistolis, quae ad rem pertinere videbantur. Othloni nomen, quod diu latuerat, Henricus Canisius in Rebdorfensis monasterii Codice ms. deprehendit in haec verba: Incipit prologus venerabilis presbyteri Othloni et M. S. coenobii Bonifacii in Vitam ipsius, id est, prout Canisius divinavit, monachi coenobii sancti Bonifacii. Monachum fuisse Othlonum satis patet ex praefatione, dum non solum fratres Fuldenses vocat, [Col. 0600C] sed et se ipse illosque et infimos et spectaculum factos mundo ait. Germanus natione fuit, ut constat ex libri primi cap. 38. Nostra autem dico, inquit, quae pro patribus nostris, Germanis scilicet, salvandis scripsit Bonifacius. Non tamen Fuldensis coenobita fuisse videtur, quod Fuldenses monachos in praefatione alloquens, coenobium vestrum nominat. Sed tamen ex aliquo monasterio sancti Bonifacii, quem Patronum nostrum appellat. Othlonus vixit circiter initium saeculi XII, ex prologo Vitae, quam in duos libros distinxit.

4. Ruthardo praetermisso, cujus libri duo necdum prodierunt in lucem, pauca dicenda de anonymo, cujus lucubratio in ms. Codice Compendiensi incipit ab his verbis: Postquam gens Anglorum inclyta per sancti Gregorii pontificis Romanae urbis dogmata, etc. Eam lucubrationem ex integro reddere non visum est operae pretium, tum quia deficit in multis, tum quia nonnullis mendis respersa est. Bonifacii siquidem ex Britannia in Frisiam protectionem unicam [Col. 0600D] describit, omissa reversione in patriam. Tum primam Bonifacii peregrinationem Romanam post navatam cum sancto Willibrordo operam remittit. Quaedam tamen in notis et in appendice primae Vitae ex eo auctore adducimus.

5. Bonifacii sanctimoniam praedicant veterum fastorum scriptores, Wandalbertus, Usuardus, Rabanus, Ado, et Notkerus. Wandalberti haec verba sunt Nonis Junii:

Nonis antistes fulget Bonifacius, Anglis
Editus, ad Christum Oceani qui traxit alumnos,
Frisonum puro submittens colla lavacro.

6. Anglo-Saxonem fuisse Bonifacium, non Scottum ex Hibernia ortum, ut volunt Marianus et Trithemius, [Col. 0601A] constat tum ex recitatis Wandalberti verbis, tum ex ipsius Bonifacii Actis propriisque epistolis. Legenda ejus epistola apud Othlonum, in lib. II, cap. 1, in qua Bonifacius haec scribit: Synodus et Ecclesia in qua natus et nutritus fui, id est in transmarina Saxonia, seu West-Saxonia, cujus episcopus erat Daniel, a quo litteras commendatitias ad Romanum pontificem accepit. Ergo Bonifacius natus est in Saxonia occidentali, et quidem in hodierno comitatu Devoniae, urbe Cridianto, Crediton, seu Kirton, quae quondam sedes episcopalis, ab Exona sex circiter milliaribus distat. Id quod ex popularium traditione et virente memoria Guillelmus Camdenus et Joannes Spedus affirmant in descriptione Devoniae.

7. Bonifacii parentes, quos nobis ignotos esse voluit antiquorum silentium, vanis conjecturis inquirere non vacat, certe nec decet. Qui regium ei genus tribuunt, et sanctorum Willibaldi et Wnebaldi consanguineum dicunt, nullo argumento nituntur [Col. 0601B] legitimo. Illud exploratum quod anonymus Vitae conditor tradit, nobili prosapia oriundum fuisse Bonifacium, qui Leobgithae sanctimoniali affinitate conjunctus erat. Sic enim Leobgitha in epistola quadam ad Bonifacium, ordine 36 inter Bonifacianas: Rogo tuam clementiam, ut memorare digneris prioris amicitiae, quam jamdudum cum patre meo copulasti, cujus vocabulum est Tinne in occiduis regionibus, qui nunc ante octo annorum curriculum ab hac luce subtractus est, ut pro anima illius preces offerre Deo non renuas; nec non et matris meae memoriam commendo tibi, quae est cognominata Ebbe, quae tibi, ut melius nosti, consanguinitatis nexibus copulatur, et adhuc laboriose vivit, et diu valide ab infirmitate oppressa est. Ego unica filia sum ambobus parentibus meis. Haec est Leobgitha, aliis Lioba dicta, quae, a sancto Bonifacio in Germaniam advocata, Bischofheimensi Parthenoni praefecta, morum sanctitate floruit, uti in ipsius Actis videbimus, ad annum 767.

8. Abbatem fuisse Bonifacium in patria negant [Col. 0601C] Willibaldus et Othlonus. Et tamen Egburga sanctimonialis abbati sancto veroque amico Winfredo epistolam 101 inscribit. Id si verum est, eum brevi tempore abbatis gessisse dignitatem constat, antequam in Frisiam secundo trajiceret. Eidem jam in cismarinis partibus constituto, et archiepiscopo incertae sedis ordinato, Sigebaldus rex occidentalium Saxonum scripsit epistolam 49 in haec verba: Primitus subnixis precibus acsi progeniculans flexis poplitibus ut indulgeas obsecro petitionem meam, quam rogavi te per tuum presbyterum nomine Eobo, id est ut tu meus esses episcopus cum meo episcopo Daniele. Quam tamen dignitatem recusavit, ne gentilium conversioni deesset.

9. Bonifacius a Gregorio II Romano pontifice episcopus absque certa sede ordinatus videtur. Et tamen Willibaldus non semel meminit dioecesis et Ecclesiarum Bonifacio commissarum, antequam vir sanctus sedi Moguntiacensi addictus esset. Post acceptam [Col. 0601D] enim ordinationem archiepiscopalem, postque pios profectus apud Hassos et Bajoarios, Bonifacius ad fratres suae dioecesis migravisse, cap. 8, et cap. 9, ad proprias rediisse Ecclesias, populique sibi commissi curam gessisse, dicitur. Quod certe dici non potest de sede Trajectensi, quam eo tempore sanctus Willibrordus superstes occupabat. Rectius id interpretandum videtur de Hassis, Turingis, vicinisque regionibus, ad quas Bonifacius praecipue missus fuerat. Et quidem ex Zachariae epistola ab Othlono in lib. II, cap. 14, relata, discimus hucusque, id est paulo ante annum 751, Bonifacium sibi cathedralem sedem minime vindicasse; quod etiam Hincmarus, in epistola, seu opusculo, 44, cap. 20, confirmat. Gregorius, inquit, a primo secundus, sed et tertius Gregorius, Winfrid, cognomento Bonifacium, legatum apostolicae sedis, ad reformandam Christianam religionem primo presbyterum, postea vero episcopum ordinatum direxerunt, cui per annos XXV in eadem praedicatione [Col. 0602A] sine cardinali sede laboranti praefatorum successor Zacharias papa inter caetera in privilegio sibi directo scripsit atque firmavit ad locum. Moguntiam scilicet, cujus sedem, abjecto Gewiliebe, obtinuit. Verumtamen illud movet, quod Bonifacius Moguntinae Ecclesiae archiepiscopus factus, Gregorium ad Trech ordinasse dicitur, tum apud Othlonum, in lib. I, cap. 38, tum apud sanctum Liudgerum, in Vita ipsius Gregorii. Siquidem Bonifacius Willibrordo, Bonifacio Gregorius in Trajectensis Ecclesiae regimen successisse feruntur his Liudgeri verbis: Migrante ad Dominum de hac luce sancto Willibrordo, successit sanctus Bonifacius, cui et successit pius haeres ejusdem Gregorius. At fides potius habenda videtur aequali Willibaldo, qui, cap. 10, nullam Gregorii promotionis mentionem facit, et, cap. 11, agit de sancto Eobano martyrii socio, quem ad subveniendum suae senilis aetatis debilitati Frisonibus injunctum episcopum, in urbe quae vocatur Trech subrogavit. Vere proinde [Col. 0602B] Eobanus, etsi brevi tempore, Trajectensem Ecclesiam, Bonifacii curae post sancti Willibrordi mortem obnoxiam rexit, successoremque habuit sanctum Gregorium, non episcopum, sed abbatem et rectorem Ecclesiae Trajectensis, ut dicemus in hujus Actis, ad annum 772. Bonifacius Eobano inscribit epistolam 27, eumdemque presbyterum vocat Sigebaldus rex West-Saxonum, epistola 49.

10. Bonifacium apostolum suum agnoscunt Germani. Qua de re legendus Adamus Bremensis canonicus, in historiae capite 8. Legenda etiam praefatio huic saeculo praefixa. Non tantum enim Frisiis, sed etiam Francis orientalibus, Thuringis, Hassis et Saxonibus, imo et Bajoariis, tam per se quam per suos verbum Dei praedicavit. Gregorius papa II, in quadam epistola, nominat praeterea Bortharos, Nistresos, Wedrevos, et Lognaos, Sudvodos, Ingevonos et Graveldos, qui populi ad praedictos pronvinciales pertinent. Borthari scilicet videntur esse Bructeri [Col. 0602C] seu Busactores inter Lipiam et Amisiam fluvios consistentes. Nistresi Frisii occidentales Westrachiam incolentes. Wedrevi seu Wederavi, quorum tractus Wederavia ad Wederam fluvium prope Moguntiam. Lognai Wederaviae incolae ad Loganam fluvium. Sudvodi, populi Austrasii. Ingevones creduntur esse Mediterranei ac interiores Germani. Graveldi seu Grapfeldi exstirpatores Buchoniae saltus, in quo aedificatum monasterium Fuldense, situm in medio quatuor populorum, quos Bonifacius ad fidem adduxit.

11. Paulo minus res monasticas curavit Bonifacius quam Christianas, quibus illas adjumento simul et ornamento esse noverat. Unde in provinciam patriamque suam mittens, exinde tam feminas quam viros religiosos scientiaque varia imbutos plures venire fecit, suique laboris onus inter eos divisit, inquit Othlonus in libro I, cap. 25. Et viris quidem monachorum, virginum autem coenobia feminis commisit, ut subditos sibi regerent ex regulae Benedictinae praescripto, [Col. 0602D] cui Bonifacium ab ineunte aetate morem gessisse, ex Willibaldi, cap. 2, constat. Hinc Marianus Scotus, post Annalium Fuldensium conditorem, ait, monasteria sexus utriusque in Germania primo instituta fuisse a Bonifacio, tametsi jam Willibrordus nonnulla construxerat.

12. Plures scripsit epistolas Bonifacius, a Nicolao Serario editas et illustratas, graves quidem et pias. Librum ejus de unitate fidei catholicae laudat Zacharias papa apud Othlonum, lib. II, cap. 9, quem librum haud alium esse quam synodalia quaedam statuta, qualia nuper Acherius in tomo IX Spicilegii vulgavit, verisimile est. Vitam sancti Livini episcopi et martyris litteris mandavisse dicitur, quod suspectum omnino esse saeculo superiori, ad annum 656, probavimus. Vitam sancti Libuini ab Hucbaldo scriptam perperam tribuit Bonifacio Arnoldus Wion. Ipsius dictum refert Walafridus Strabus, in lib. de Reb. eccl., cap. 24, his verbis: Bonifacius martyr et [Col. 0603A] episcopus interrogatus, si liceret in vasis ligneis sacramenta conficere, respondit: Quondam sacerdotes aurei [Col. 0604A] ligneis calicibus utebantur; nunc, e contra lignei, sacerdotes aureis utuntur calicibus.




[Col. 0603]
VITA S. BONIFACII, Auctore WILLIBALDO, ipsius discipulo.
[Col. 0603]


PROLOGUS AUCTORIS.
[Col. 0603A]

Dominis sanctis et vere in Christo charissimis Lullo et Megingozo [a 1Kb] coepiscopis, Willibaldus licet indignus in Domino presbyter.

Percepto piae paternitatis vestrae affectu pariter et [Col. 0603B] voto, non propriae laudis litterali scientia confidens, sed debitum obedientiae obsequium vestrae impendens sanctitati, libenter parui, arduumque quod suggessistis opus, exiguis viribus inchoavi, ad perfectionis terminum finetenus deducens. Sed obsecro ut si quidpiam aliter quam vestra voluntas expetierit provenerit, infirmitatis meae imbecillitatem operisque impositi sublimitatem aequo animo sustineatis, quoniam maximum mecum reverentiae est indicium, cum vestrae sublimitatis imperio obedientiae operam non denego. Quod si dignum aliquid et nostris temporibus profuturum confecerim, divino utique muneri ac praecepti vestri desiderio conferendum est, quoniam pia quandoque desiderantis voluntas et manum imitatur emunctoris, et impressionis suae violentia [Col. 0603C] vel minimam quamdam desideratae scientiae dulcedinem parat, famelicumque impertiendo reficit. Decrevit enim sanctitas vestra insipientem sapientibus, et minus idoneum prudentibus coaequare ac praeferre; et quod sine nostro videlicet conatu, prudenti sermone revelare potuistis, hoc mihi velut ignaro imponere. Sed deprecor ut quem praecepti vestri torcular deprimit, precatus assiduae orationis infundat, et mentem ignaviae caligine obtusam voluntas spontaneae dilectionis vestrae e somno resuscitet, ut ad ea ad quae cogentibus vobis invitata est, tenacior vivaci sermonum narratione reddatur.

2. Compulistis enim me, ut ad normam eorum quorum aut vitae castimoniam, aut morum sanctimoniam, sancti procul dubio Patres eleganti verborum [Col. 0603D] ambage chartis inserendo tradiderunt, petentibus religiosis ac catholicis viris, quibus vel in Tusciae partibus, vel in Galliae terminis, vel in Germaniae aditibus, aut etiam in Britanniae limitibus, sancti Bonifacii martyris fama miraculorumque coruscatio perstrepit, sicut, discipulis ejus secum diu commorantibus, vel vobis ipsis referentibus, comperi; prooemium, mediumque ac finem Vitae ejus quanta valeam indagatione litteris inseram. Et quemadmodum primae praevaricationis resoluto chirographo et verae lucis radio illucescente Egesippus, qui sub Anacleto Romam venisse fertur, quinque ecclesiasticorum [Col. 0604A] actuum libros ob utilitatem legentium edidisse perhibetur; Eusebius Caesariensis, nominatissimus historiographorum Scriptor, cum Pamphilo martyre et adjutore suo, suorumque sibi antecedentium temporum historias mira eloquii disertitudine [Col. 0604B] texentes, infinita scriptis volumina ediderunt; necnon et Gregorius, qui erat vir beatae memoriae litterarum studiis eruditissimus, glorioso apostolicae sedis culmine sedens, beatorum scribens confessorum vitam, dialecticum miro ostendens moderamine morem, quatuor logica expressit ratiocinatione libros, qui hucusque ecclesiarum inserti bibliothecis elucubratam posteris scientiae afferunt dignitatem: ita beati viri vitam praecelsasque ejus virtutes et cultum pietatis atque abstinentiae robur praesentibus ac post secuturis saeculis jubetis demonstrare. Sed quamvis ad demonstrandam tantarum rerum rationem exiguum me parvumque fieri auctorem agnoscam; tamen exigente benevolentiae vestrae voluntate, hoc quod demandastis, vobis jubentibus non propriae praesumptionis insolentia fretus, sed assertione catholicorum [Col. 0604C] confisus aggrediar opus: neque ex parvitatis meae stylo propriae laudis praeconium requirens, sed ex tantae rei relatione profuturum legentibus praebens exemplum, dum his quisque instruitur formulis, et ad meliora profectus sui perfectione perducitur.



INCIPIT VITA.



CAPUT I.---Qualiter in infantia Dei servitium inchoavit.

3. Illustrem igitur ac vere beatam sancti Bonifacii summi pontificis vitam moresque ejus, sanctorum magnopere imitatione sacratos, licet opacitate praepediti scientiae, exili tamen opusculi hujus stamine innectere, ac simplici historiae tegmine, quemadmodum religiosis viris referentibus comperimus, qui [Col. 0604D] quotidiana ejus colloquia et religionis conversatione sedulo praesentati, ea quae audierunt vel viderunt in exemplum posteris tradiderunt; congregata verborum varietate, texendo nitimur enodare, et ab exordio usque ad finem quanta possumus indagatione, divinae contemplationis ejus sanctimoniam revelare. Cum enim primaevo puerilis aetatis decore multa, ut solet, maternae sollicitudinis cura ablactatus atque enutritus esset; magna nimirum delectatione, caeterorum postposito amore, filiorum affectatus est a patre. Sed qui jam labentia cuncta animo subjecerat, et aeterna magis quam praesentia cogitare disposuerat, [Col. 0605A] cum esset annorum circiter quatuor seu quinque, Dei servitio se subjugare studuit, multoque mentis conamine de monasteriali jugiter vita insudare, et ad eam mentis quotidie nisibus anhelare. Cum vero aliqui, sicut illis regionibus moris est, presbyteri sive clerici, populares vel laicos praedicandi causa adissent, et ad villam domumque praefati patrisfamilias venissent; mox quantum possibilitatis ejus pusillanimitas in infantia sua praevaluit, coepit cum eis de coelestibus loquendo tractare, et quid sibi suaeque infirmitati in futurum proficeret, interrogare.

4. Cumque ita diu de coelestibus diuturna mentis meditatione cogitaret, ac totum se in futurum extenderet, et ad superna erigeret; patri etiam demum [Col. 0605B] haec quae animo gerebat revelavit, et ut suae consuleret voluntati rogavit. Quo comperto obstupefactus pater, magna eum increpationis instantia, partim minis ne se desereret prohibuit, partim etiam blandimentis ad saecularis curam instigabat negotii, ut temporaneo eum transitoriae haereditatis subjungaret lucro, et sese quandoque defuncto suae terrenae facultatis custodem, imo etiam haeredem relinqueret. Verbis quidem quamplurimis fraudulenta humanae callididatis usus versutia, tenerum a coepti perfectione propositi animum declinare tentavit, magisque hanc suae tolerabiliorem esse infantiae activam, quam vitam monasterialis militiae contemplativam, multiplici sermonum adulatione promittit, ut vel sic a propositi hujus conamine eum cohiberet, et ad mundani [Col. 0605C] luxus mollitiem incitaret. Sed vir jam Deo in pueritia plenus, quanto est a patre plus prohibitus, tanto mentis arrepta fortitudine coelestem sibi acquirere thesaurum, et sacris se conjungere litterarum studiis anxius anhelabat. Fitque mirum in modum, sicuti semper divina agere solet misericordia, ut suo imbecillioris aetatis militi Deus et coeptae rei solatium, et anxiae voluntatis augmentum, obsistentisque repentinam patris mutationem mentis providens condonaret: ita ut uno eodemque temporis successu, et festina patrem aegritudo subitaneo jam imminente mortis articulo subrepserit, et pia quantocius pueri magno tempori intervallo praepedita voluntas succreverit, Dominoque Deo adjuvante succrescendo impleta est ac perfecta.

[Col. 0605D] 5. Postquam enim miro dispensationis Dei judicio carnalem ingens sancti viri patrem arripuerat languor, deposita mox pristina mentis pertinacia puerum, propinquorum facta conventione, ad monasterium quod priscorum nuncupatur vocabulo Adestancastre [a 1Kb] spontaneus a Domino quidem correptus direxit, et fideli viro Wolfardo, qui et abbas exstitit illius monasterii, per fideles suae legationis [Col. 0606A] nuntios redditum commendavit. Quem puerilibus adhuc in annis constitutus, sapienter suis secum astantibus amicis allocutus est, et quod multo videlicet tempore monasteriali se regulae subjicere desiderasset, rationabili prolata petitione, sicut a parentibus pridem edoctus erat, indicavit. Cui protinus Pater monasterii inito fratrum consilio, et eorum accepta (sicut regularis vitae poposcit ordo) benedictione consensum praebuit et effectum. Sicque vir Dei, carnali orbatus patre, adoptimum nostrae redemptionis secutus est patrem; terrenisque saeculi renuntians lucris, mercimonium deinceps aeternae haereditatis acquirere satagebat, ut juxta veridicam Veritatis vocem patrem relinquendo ac matrem, aut agros, aut alia quae hujus mundi, centuplum acciperet, [Col. 0606B] et vitam aeternam possideret (Matth. XIX).



CAPUT II.---Qualiter adolescentiae incentiva primitus frangeret, et omnibus bonis inhaereret.

6. Expleto igitur, licet summatim, primordiali expositionis nostrae ordine, qui quali se in initio studiosae conversationis sanctimoniae subdiderit breviter protulimus, ut fabricae a nobis fundamento confecto, structurae paulatim sublimitas ad summa altius erigeretur. Postquam igitur infantiae septem evolvuntur anni, puerilis adveniente decore aetatis, etiam mira in eo scientiae praevaluit fortitudo. Magna siquidem mentis et ineffabili gravitate, coelesti inspirante gratia, sicut subsequentia hujus operis documenta declarant, ditatus est, et multarum castimonia virtutum, juxta ostensum sanctorum exemplar, [Col. 0606C] praecedentium et venerabilium institutis Patrum subditus, declaratus ac decoratus. Adeo enim divino exarsit ingenio, ac lectionis apprime se subdidit exercitio, ut singulis quibusque additis temporibus momentis atque horis annorumque curriculis augerentur etiam in eo superna adjumenta, divinaque donorum incrementa protectoris: et quanto pastoralis paedagogio magisterii est provectus, tanto ad profectum aeternae beatitudinis (sicut fideles confamiliaritatis illius veri pro certo testati sunt) eum quotidiana ejus studia jugi laudis litterali meditatione die noctuque incitavere, contra infestas diabolicae suggestionis persecutiones, quae tenerum saepe apud mortales juventutis florem ceu nebulosa quadam caecitatis caligine obtegere solent, mirabiliter [Col. 0606D] protexere: ita ut etiam propter indesinentem diuturnae sollicitudinis ejus curam et sempiternam sacrarum legum examinationem, illecebrosa in eo adolescentiae incentiva et carnalium desideriorum impetus primitus impingentes, Domino Deo auxiliante, maxima ex parte sedavere, magisque ac magis ad communem provehunt populorum doctrinam; quam, non multo transacto temporis intervallo, [Col. 0607A] secundum pontificale ecclesiasticae definitionis decretum inchoavit, dilatavit ac perfecit. Quoniam caduca hujus mundi contemnens ornamenta, monasterialis vitae normam in infantia sua rite sub moderata Patris praefati gubernatione annos quamplurimos custodivit, donec pueritiae fatescente [Al., facessante] lascivia et pubertatis inchoante adolescentia ardentior illum ingenioli sui voluntas accendit, ut ad finitima quoque monasteria, magisteriali lectionis provocatus penuria, cum consensu atque consilio conservorum fidelium Patrisque monasterii perveniret.

7. Cumque voto simul et intentione Omnipotentis sibi adesse incessanter magna precum instantia suffragium postularet, tandem divina coelitus inspirante [Col. 0607B] gratia, ad monasterium quod usque hodie Nutscelle [Al., Nuiscelle] dicitur, pervenit, et beatae memoriae Winberchti [Al., Wiberti] abbatis, qui venerabiliter praedictum sub regulari disciplina regebat monasterium, spiritali litterarum [a 1Kb] diligentia provocatus elegit magisterium, fratrumque secum in Domino viventium contubernia; ac sic servorum Dei junctus consortio, devotum Domino Deo servitium et laboriosam vigiliarum instantiam lectionisque divinae operam ingenti meditationis studio exhibuit: ita ut maxima demum Scripturarum eruditione, tam grammaticae artis eloquentia et metrorum medullatae facundiae modulatione, quam etiam historiae simplici expositione, et spiritalis tripertita intelligentiae interpretatione imbutus, dictandique peritia laudabiliter fulsit, [Col. 0607C] ut etiam aliis demum paternarum exstiterit paedagogus traditionum, et auctor magisterii, qui et discipulus antea subjectorum esse non recusavit.

8. Quoniam sacrae mos est conversationis ut praeferre se caeteris pertimescat qui subjici aliis renuerit, quia et rectae obedientiae operam subjectis impendere non valebit, quam superna praelatis dispensatione juste non exhibebit. Hanc enim ita omnibus in commune viventibus et maxime suo sub regulari videlicet disciplina abbati monachica subditus obedientia praebebat, ut labore manuum quotidiano et disciplinali officiorum administratione incessanter secundum praefinitam beati Patris Benedicti rectae constitutionis formam insisteret, omnibusque exemplum bene vivendi, in verbo et conversatione, in fide et castitate [Col. 0607D] se praebens, ut omnes de fructu ejus perciperent, et ipse omnium mercedis aeternae perciperet portionem. Sed et humilitatis quoque ejus et charitatis excellentiam solus qui occultorum est cognitor Deus, intimae inspectionis suae consideratione novit, qua omnes sibi commilitones solerti cura subjunxerat, ut ab eis timori pariter haberetur et amori: et quem divina lectione haberent socium, mutuo apostolicae admonitionis honore praevenirent ut patrem. Tantaque in eo affabilitatis erga fratres et coelestis doctrinae succrevit magnitudo, ut, rumore sanctae exhortationis ejus crebrescente, fama multis per monasteria tam [Col. 0608A] virorum quam etiam virginum Christi apertissime claruit. Quorum quidem quamplurimi, virili sexus robore confortati et lectionis instantia incitati, ad eum confluxere, et saluberrimae scientiae fontem potantes, numerosa Scripturarum volumina legendo recensuere. Quibus ergo sexus infirmioris imbecillitas inerat, et assidua pergendi abnegabatur facultas, tantae sibi sapientiae virum divini inflante Spiritu amoris praesentari fecerunt, paginarumque transcurrentes seriem, coelesti instanter scrutinio inhaesere, et sacramentorum arcana mysteriorumque abdita jugiter meditabantur. Quem ita superna sublevavit gratia, ut juxta egregii praedicatoris exemplar et gentium doctoris vocem, formam habens sanorum verborum, in fide et dilectione Jesu Christi sollicite [Col. 0608B] curans seipsum probabilem exhiberet Deo operarium inconfusibilem, recte tractantem verbum veritatis (I Tim. II).



CAPUT III.---Quod doctrinae verbum omnibus praeberet, et quod hanc non suo ante tempus arbitrio arripuerat.

9. Ad generalem ergo quotidianae contemplationis ejus formam et diuturnam parcimoniae continentiam sermo a nobis aliquantisper directus derivatur, ut per singulos quosque ascensus sublimia hujus sancti viri opera propensius compendiosa verborum raritate sequamur, studiumque vitae per omnia venerabilis Bonifacii subtilius indagando prosequamur: ut et aequa libraminis moderatione exemplar nobis aeternitatis, et potens fiat apostolicae eruditionis norma, qui [Col. 0608C] per sanctorum exempla arduam coelestis intelligentiae semitam feliciter scandens, ac praevium populis ducatum praebens, portam Domini Dei nostri, quam justi intrabunt, ipse ingressus aperuit, et ab infantia sua usque ad decrepitam aetatis senectutem praeteritorum non mediocriter Patrum sapientiam imitatus est, dum prophetarum jugiter et apostolorum verba stylo sanctitatis conscripta, et gloriosam martyrum passionem nimirum apicibus litterarum insertam, sed et evangelicam Domini Dei nostri traditionem quotidie commendabat memoriae: et secundum Apostolum (I Cor. X), sive manducasset, sive bibisset, sive aliud aliquid egisset, laudis semper praeconium et devotae fastigium jubilationis tam mente quam et ore persolvebat Deo, juxta illud Psalmographi: Benedicam [Col. 0608D] Dominum in omni tempore, semper laus ejus in ore meo (Psal. XXXIII). In tantum enim Scripturarum exarsit desiderio, ut omni se intentione earum imitationi et auditioni saepius conjungeret, et quae ob doctrinam populorum conscripta sunt, ipse quippe mira eloquii disertitudine et solertissima parabolarum assertione efficaciter praedicando retexuit. Cui tale discretionis temperamentum inerat, ut et vigori correptionis mansuetudo, et vigor praedicationis mansuetudini non deerat. Sed quem zelus accenderat vigoris, mansuetudo mitigabat amoris. Divitibus ergo ac potentibus liberisque ac servis aequalem sanctae [Col. 0609A] exhortationis exhibuit disciplinam, ut nec divites adulando demulceret, nec servos, nec liberos districtione praegravaret: sed juxta Apostolum, omnibus omnia factus est, ut omnes lucrifaceret (I Cor. IX). Qui et doctrinae coelestis documentum non suo ante tempus arriduit arbitrio, nec obstinationis suae rapina usurpatum acquisivit, sed sanctae humilitatis profectu, triginta aut amplius annorum habens aetatem, magisteriali et familiari sublevatus electione, juxta canonicae constitutionis regulam suscepit, et ad sacerdotalis officii gradum [a 1Kb] diversis donorum ditatus muneribus accessit, ita ut eleemosynis quidem misericordiaeque operibus, quantum sub regulari monasterialique praevaluit districtione, opere penitus ac voluntate deserviret. Sed et nocturna vigiliarum [Col. 0609B] spatia omnibus horis praeveniens, orationis se sollicitius laboriosa operatione exercuit: cujus nec patientiam ira subripuit, nec longanimitatem furor commovit, nec libido continentiam expugnavit, nec abstinentiam gastrimargia violavit; sed ita omni se jejunii frugalitate subjugavit, ut vinum et siceram bibens, utriusque Testamenti imitaretur Patres, et cum egregio gentium diceret doctore: Castigo corpus meum et servituti subjicio, ne forte aliis praedicans, ipse reprobus efficiar (I Cor. IX).



CAPUT IV.---De eo quod ab omnibus primatibus directus sit ad Cent, et quod ad Fresiam pervenit.

10. Collecta ergo sparsim superius sublimitate sancti hujus viri virtutum, silentio quae subsequuntur minime praetermittenda aestimamus, quae et fidelium [Col. 0609C] didicimus relatione virorum, et manifesta equidem scripturae patefactione exserere curamus, quanta suarum perseverantia virium et coeptis bonis inhaereret, et ad alia quaeque festine properando animum incitaret. Cumque diutius mentem supra enumeratis virtutibus edomaret, et de die in diem ad altiora bonorum documenta sub praedicto se presbyteratus gradu proveheret; jam regnante [b 1Kb] In West-Saxonum rege, subitanea quaedam incubuerat nova quadam seditione exorta necessitas: et statim synodale a primatibus Ecclesiarum cum consilio praedicti regis servorum Dei factum est concilium. Moxque omnibus in unum convenientibus, saluberrima de hac recenti dissensione consilii quaestio inter sacerdotales ecclesiastici ordinis gradus sapienter [Col. 0609D] exoritur, et prudentiori inito consultu fideles in Domino legatos ad archiepiscopum Cantuariae civitatis nomine Berctwaldum [c 1Kb] destinandos deputarunt, ne eorum praesumptioni aut temeritati ascriberetur si quid sine tanti pontificis agerent consilio. [Col. 0610A] Cumque omnis senatus et universus clericorum ordo tam providenti peracta collatione consentirent, confestim rex cunctos Christi famulos allocutus est, et cui hujus praefatae legationis nuntium imponerent, sciscitatus est. Tunc repente summus in Christo archimandrita qui praedicto praeerat monasterio, nomine Winberch, et Wintra qui monasterio quod dicitur Disselburg praesidebat; et Beerwald, qui divina coenobium gubernatione, quod antiquorum nuncupatur vocabulo Glestingaburg [d 1Kb] , regebat; necnon et alii multi hujus sancti propositi Patres, sanctum hunc virum accitum adduxerunt ad regem; cui et nuntium rex et legationis notitiam imposuit, et adhibitis secum sociis direxit cum pace. Qui etiam nuntio sibi imposito juxta mandatum [Col. 0610B] seniorum, prospero itinere pervenit ad Cent, et archiepiscopo summi pontificatus infula praedito sapienter cuncta, quemadmodum edoctus erat a rege, per ordinem revelavit: et sic spontaneo accepto responso, post non multos dies reversus est ad patriam, praefatoque regi praedictis servis Dei secum assistentibus, a venerabili archiepiscopo spontaneum scienter detulit responsum, et magnum universis contulit gaudium, ac si deinceps mira dispensationis Dei benevolentia nomen ejus diffamatum est, et celebre apud omnes tam saeculares dignitates quam etiam ecclesiastici officii ordines habebatur, ita ut amodo jam proficiens in futurum, synodali saepissime eorum intererat instituto.

11. Sed quia mens Deo dicata favoribus non attollitur [Col. 0610C] humanis, nec laudibus sublevatur, coeperat ad alia multa sollicitudinis cura attentius properare, et parentum affiniumque suorum consortia devitare, et peregrina magis quam paternae haereditatis terrarum loca desiderare. Sed cum sic longo temporis intervallo secum solertissime deliberaret, ut patriam parentesque desereret, tandem accepto beatae memoriae praedicti Patris consultu, cuncta animi sui secreta intra conscientiam antea abscondita patenter aperuit, et magna precum instantia ad consensum suae voluntatis sancti viri animum provocavit. Qui etiam magna primitus admiratione obstupefactus, poscenti sane supplicantique desideratum ad tempus contradixit iter, ut coepti propositi sedaret industriam. Sed ad extremum invalescente [Col. 0610D] omnipotentis Dei providentia, convaluit etiam sermo petentis, et tanta abbatis fratrumque suorum secum sub regulari disciplina viventium devotione adoptatum inchoaverat iter, Dominoque Deo dispensante compleverat, ut ei etiam humani sumptus [Col. 0611A] solatia libenter impenderent, et magna cordis commotione lacrymarum diutius infusiones, orationum supplicationes pro eo ad Dominum funderent. Hic etiam dum spirituali confortatus armatura, et saeculari sublimatus sumptura, utriusque vitae stipendiis minime careret; adhibitis secum duobus aut tribus fratribus, quorum corporali spiritualique indigebat sustentaculo, profectus est, ac sic immensis peragratis terrae partibus, prospero ovans fratrum comitatu, pervenit ad locum ubi erat forum rerum venalium [a 1Kb] , et usque hodie antiquo Anglorum Saxonumque vocabulo appellatur Lundenwic: ac non multo transacto postliminio, nautarum naviter novus quidem epibata, consentiente nauclero aggressus est navem, nauloque impenso, prospero [Col. 0611B] ventorum flatu pervenit ad Dorstat [b 1Kb] ; ibique aliquandiu commoratus, debitum Domino Deo exsolvit die noctuque praeconium. Sed quoniam gravi ingruente paganorum impetu hostilis exorta dissensio inter Karolum [c 1Kb] principem gloriosumque ducem Francorum, et Ratbodum regem Tresorum, populos ex utraque parte perturbabat, maximaque pars Ecclesiarum Christi quae Francorum prius in Fresia subjectae erant imperio, Ratbodi incumbente persecutione ac servorum Dei facta expulsione, vastata erat ac destructa, idolorum quoque cultura exstructis delubrorum fanis lugubriter renovata: tunc vir Dei, perspecta perversitatis nequitia, pervenit ad Trech, ibique aliquantis exspectatis diebus, advenientem regem Ratbodum allocutus est, ut multis [Col. 0611C] illarum circumvallatis ac conspectis terrarum partibus, utrum sibi in futurum praedicationis uspiam patesceret locus, perquireret: proponensque animo, ut si qua in parte hujus populi Evangelium patesceret aditus quo claresceret, verbi quidem Dei semina ministraret. Quod etiam multis transactis annorum curriculis gloriosa martyrii testificatio comprobavit.

12. Sed quia sanctorum singulare munus est sanctitatis, dum ad tempus suum sine spiritualis virore germinis laborem minime pollentem perspiciunt, ad alia prorsus loca fecunda laboris cum fructu migrant: quoniam incassum inhabitatur locus, si et fructus deest sanctitatis. Sanctus enim vir dum sterilem aliquandiu Fresorum terram inhabitaret, [Col. 0611D] et aestatis autumnique aliquantulum tempus praeteriret; jam arida coelestis rore fecunditatis reliquerat arva, et natale suis secum supradictis conviatoribus [Col. 0612A] solum migravit; ac monasterii sui secreta petens, etiam ibidem, secundi siquidem anni hiemem tripudiantium fratrum amore susceptus, hiemando transegerat [d 1Kb] , ut doctoris apostolicam gentium vocem imitaretur dicentis: Ibi enim constitui hiemare (Tit. III).



CAPUT V.---Qualiter, defuncto abbate suo, cum fratribus aliquantum tempus commoratus est, et postea ad Romam cum commendatitiis episcopi sui litteris pervenit.

13. Transcursis jam ex parte sancti viri virtutibus, subsequentia ejus, quemadmodum rem rumigerulis referentibus gestam comperimus, patenter proferimus, ut apertior in perpetuum vitae morumque ejus ad normam sanctae conversationis illius tendentibus pateat callis. Cumque ingens peregrinationis [Col. 0612B] exegisset discrimen, gurgitumque maris evasisset dispendium, et fratrum suorum iterum reversus se societati dedisset, eorumque contubernio dies deinde plurimos injunxisset; gravi demum mentis arreptus est moerore et recenti oppressus animi tristitia, dum senilia jam magistri membra infirmari conspiceret, extremumque astante monachorum congregatione obitus sui diem, languoris convalescente immensitate, vibrando palpitandoque imminere, et tandem deposito corporis ergastulo, sub tristi moerentium aspectu fratrum, ultimum efflare spiritum videret [e 1Kb] . Quia in sanctorum frequenter cordibus compassionis specialiter condolens refulget pietas, qua ad tempus sedulo solent contristari: sed apostolico inhaerentes praecepto in Domino jugiter [Col. 0612C] consolantur. Jam blande adorsus est fratres, et spiritualibus eos colloquiis memor paternae traditionis hortatur, ut regularis jugiter constitutionis formam et ecclesiasticae definitionis normam in omnibus conservarent, et ut Patris cujuslibet spiritualis se subjungerent imperio, instruxit. Tunc omnes unanimiter consonis instabant vocibus, et sanctum hunc virum, qui illo dicebatur in tempore Winfrid, cuncti precabantur, ut pastorale super eos abbatis susciperet magisterium. Sed refutatis mox patriae facultatibus et primatu regiminis abjecto, ad praedestinata jam promptus ac paratus, solerti se cura excusavit, omnemque haeredum [Al., prohaeredum] substantiam abnegando renuit.

[Col. 0612D] 14. Cum vero hibernale jam tempus praeteriret, et calor aestatis candesceret, pristinaque labentis anni renovaretur intentio, omni sollicitudine iter omissum iterando renovare studuit. Tunc litteris [Col. 0613A] etiam commendatitiis a beatae memoriae Daniele [a 1Kb] speculatore plebis Dei acceptis, ad limina apostolorum Romam venire tentavit. Quem tamen resistentium aliquandiu fratrum orbata Patris impedivit necessitas, charitasque ejulantium ac compassio utrobique dolentium ad tempus obsistebat; ita ut magno quidem mentis angore premeretur, et in quam se verteret partem ignoraret. Metuebat enim ne grex magistro commissus, jam sine vigilantis pastoris custodia, eo decedente, luporum morsibus pateret, et ut peregre proficiscendi autumnale sibi deficeret tempus formidabat. Cumque Omnipotens solita non immemor pietatis suae clementia, servum suum tanta animi pressura perturbatum ex anxio vellet dolore eripere, et jucundum gregi providere magistrum; [Col. 0613B] jam praefati antistitis erga fratres intestina facta est meditatio, et bonae indolis virum nomine Stephanum huic praesidere fecit Ecclesiae, et sanctum hunc virum per longas peregrinationis vias ire volentem ad loca incolumen destinata direxit. Qui protinus quidem valedicens fratribus profectus est, locumque per longa terrarum spatia, qui jam praedictus dicitur Lundenwic, voti compos adiit, et celocis celeriter marginem scandens, coepit ignotas maris tentare vias; tripudiantibusque nautis, immensa Coro flante carbasa consurgebant, et pleno vento prosperoque cursu ostia fluminis citius quod dicitur Cuent [b 1Kb] , omni jam expertes periculi naufragio aspiciunt, et ad aridam sospites terram perveniunt. Sed et castra metati sunt in Cuentawic, donec [Col. 0613C] superveniens se collegarum multitudo congregasset; omnibusque collectis, per singulos quosque dies imminente hiemis frigore profecti sunt, multasque sanctorum ecclesias orando ad erunt, ut tutius opitulante Altithrono Alpina montium juga transcenderent, Longobardorumque erga illos humanitatem mitius sentirent, militumque malitiosam superbiae ferocitatem facilius evaderent. Cumque sanctorum suffragante patrocinio et Domino Deo dispensante, omnis quippe cohors contubernalium comitatui hujus sancti viri inhaerens, limina B. Petri apostoli prospere aggressus est, immensas statim Christo pro sospitate eorum grates persolvunt, atque ecclesiam S. Petri principis apostolorum magno cum gaudio ingressi, abolitionem peccaminum postulantes, [Col. 0613D] diversa quidem munera eorum quamplurimi detulerunt. Transactis autem diebus non multis sanctus iste vir venerabilem sedis apostolicae papam beatae memoriae Gregorium a primo secundum, et novissimo priorem affatus (qui et vulgarica Romanorum lingua dicitur Junior) omnem sibi per [Col. 0614A] ordinem itineris sui atque adventus occasionem manifestavit; et quali anxius desiderio diutius desudasset aperuit. Sanctus itaque papa repente hilari vultu, arridentibusque oculis intuitus in eum, inquisivit an litteras ab episcopo suo commendatitias detulisset. At ille etiam exempto pallio chartam ex more involutam [c 1Kb] litterasque protulit, deditque mirabili sanctae recordationis viro; qui statim acceptis litteris annuit ei ut abiret. Apostolicus vero papa perlectis litteris et recensita commendatitiae conscriptionis charta, sedulum deinceps cum eo habebat quotidianae disputationis colloquium, donec proficiscendi redeundique aestivum instaret tempus.



CAPUT VI.---De ejus reditu ex Roma, mandato papae; et quid in Thuringia, Francia et Fresia praedicando effecerit: et de gestis cum Willibrordo episcopo.
[Col. 0614B]

15. Cum vero Nisan mensis, qui est Aprilis, praeteriret, et Jair, qui est Maius, jam portae patescerent; tunc etiam postulata atque accepta benedictione et litteris [d 1Kb] a beatissimo papa, ad inspiciendos immanissimos Germaniae populos directus est, ut an inculta cordium arva evangelico arata vomere, praedicationis semen recipere voluissent [Al., vellent] consideraret. Ac sic extemplo collecta numerosa reliquiarum multitudine, reciproco suorum reditu conservorum Italiae fines adiit, optimumque Longobardorum regem Liodobrandum [Al., Liutprandum] pacificis salutatum muneribus compellavit, et honorifice ab eo susceptus, lassata ex itinere membra repausabat, ac sic remuneratus, ardua ac plana agrorum peragrans [Col. 0614C] spatia, praerupta Alpium juga transcendit, incognitosque Bajoariorum et confines Germaniae terminos aggrediens, in Thuringiam juxta mandatum apostolicae sedis considerando progressus est, ad instar videlicet prudentissimae apis, quae suctim camporum circumvolat arva, et numerosam redolentium herbarum copiam pennigeris molliter perstrepens alis circumvolat, carpentique rostro pertentat melliflua, ubi nectaris latet dulcedo, et suis eam omni penitus mortiferi succi amaritudine contempta, alveariis invehit, et secundum quamdam apostolicae ratiocinationis eloquii similitudinem, omnia probat, et quod bonum est tenet.

16. Sanctus itaque vir Dei in Thuringia juxta insitum sibi mandatum apostolici pontificis, senatores, [Col. 0614D] denique plebis totius populi principes verbis spiritualibus affatus est, eosque ad veram agnitionis viam et intelligentiae lucem provocavit, quam olim ante maxima siquidem ex parte pravis seducti doctoribus perdiderunt. Sed et sacerdotes et presbyteros, quorum alii religioso Dei omnipotentis cultu incaluerunt, alii [Col. 0615A] quidem fornicaria contaminati pollutione, castimoniae continentiam, quam sacris servientes altaribus servare debuerunt, amiserant, sermonibus evangelicis, quantum potuit, a malitiae pravitate ad canonicae constitutionis rectitudinem correxit admonuitque atque instruxit. Et Franciam deinde fratribus secum commeantibus ingressus est, statimque audita Ratbodi [a 1Kb] Fresorum regis morte, alveum quidem fluminis magno gavisus gaudio navigio ascendit, optans quod etiam Fresia recepisset verbum Dei, et ad incultas coelesti praedicatione terras pervenit. Jamque atrocis cessante regis Ratbodi persecutione, doctrinae coelestis semina ministravit, et verbi Dei fame expulsa famelicam paganicae superstitionis multitudinem aeternae praedicationis refecit pabulo. Cumque desiderantis [Col. 0615B] repente mentem spontaneus operis sequeretur effectus, et votiva praedestinatae doctrinae lux Domino Deo dispensante claresceret, Carolique ducis gloriosi super Fresones roboratum esset imperium; jam buccina coelestis verbi increpuit, et praedicatorum adveniente superni roris fertilitate vox intonuit Dei: etiam per Willibrordum virum venerabilem ac cooperatores ejus propagatus est sermo. Sed quia messem quidem multam, operarios autem paucos inesse cernebat, sanctus hic Dei famulus cooperator factus etiam est per tres [b 1Kb] instanter annos Willibrordi archiepiscopi; multumque in Christo laborans, non parvum Domino populum destructis delubrorum fanis et exstructis ecclesiarum oratoriis praefato pontifice opitulante acquisivit.

[Col. 0615C] 17. Cum vero summus hic senuisset pontifex, et aetatis plurimis gravaretur annis, decrevit etiam, suggerente discipulorum coetu, ut solatium tanti ministerii suae decrepitae senectuti provideret, et fidelem de parva congregatione virum eligeret, qui tanto praeesse potuisset populo. Accitoque hoc famulo, salutari cum instructione admonuit, ut episcopalis regiminis susciperet gradum, et ad regendum Dei populum sibi subveniret. Qui etiam humiliter repente respuens, minime se dignum esse episcopatus gradu referebat, et ne sibi tantae dignitatis fastigium adolescentiae [c 1Kb] adhuc in annis constituto imponeret [Col. 0616A] deprecatus est; et quoniam quinquagesimi anni [d 1Kb] , juxta canonicae rectitudinis normam, necdum plene reciperet aetatem, testatus est ut omni se penitus excusationis tergiversatione ab hujus gradus celsitudine declinaret. Praedictus itaque tam sancti praeconii pontifex, placidis illum verbis increpavit, et diligenti eum cura ad hujus propositi gradum instigavit, populique subjecti maximam magnopere paupertatem praedicebat. Sed cum neque sic correptus ad suscipiendum hujus celsitudinis gradum consentiret, jamque per longas tricationum moras spiritualis inter eos exorta contentio, et consona pulchrae discretionis facta est dissensio. Hic vero grandi praeventus humilitate, tanti gradum contradixit honoris; ille autem piissimi appetitu lucri irretitus, salutem [Col. 0616B] concupivit animarum. Cumque sic diversa jam sermocinationum verba invicem protulissent, sanctus hic Dei servus, velut in spirituali quodam stadio positus, placide prorsus excusationis exserens sermonem ait: »O summae sanctitatis pontifex, o spiritualis proreta agonis, ego enim a beato sanctae recordationis Gregorio papa Germanicis mandatum gentibus detuli: ego apostolicae sedis legatione fungens, ad occidentales barbarorum regiones sponte tuae me dominio gubernationis injunxi, et propriae voluntatis arbitrio, ignorante dominorum sublimatu copulavi, quorum usque in hodiernum diem sponsionis voto constrictus sum, servituti atque subjectus. Quapropter sine apostolicae sedis consultu et authenticae jussionis mandato tam praeclarae sublimitatis [Col. 0616C] ordinem suscipere non audeo.« Sed et alia quaeque rationabili petitionis supplicatione verba proferebat, dicens: »Obsecro igitur ut me propriae sponsionis vinctum catenis ad has ad quas primitus a sede apostolica missus sum terras, destinando dirigas.« Cui protinus vir Dei, audita tantae professionis causa, data ei benedictione licentiam dedit abeundi. Qui etiam statim proficiscens, pervenit ad locum cui nomen inscribitur Amanaburch, juxta Apostolum enutritus verbis fidei et bonae doctrinae quam assecutus est.



CAPUT VII.---Quomodo Saxonum et Hessorum populos convertit, et de gestis suis nuntium Romam misit; eodemque mox evocatus, cum papa collocutus est.
[Col. 0617A]

18. Per singulos enim a pro oemio gradus virtutis documenta et laboris in Domino constantiam hujus sancti viri perstrinximus, ut sequentia subtilius bonorum ejus exempla conglobatim ad memoriam revocemus. Cumque ingentem Domino populum in Frisonibus acquireret, multique ab eo spirituali doctrina edocti ad agnitionem veritatis, irradiantibus verae lucis radiis, pervenerunt. Tunc quippe, Domino patrocinante, alias Germaniae praedicandi causa partes adiit, et supradictum locum, cui gemini praeerant germani, Detdic videlicet et Dierolf, Domino auxiliante obtinuit, eosque a sacrilega idolorum censura, qua sub [Col. 0617B] quodam Christianitatis nomine male abusi sunt, revocavit, ac plurimam populi turbam recte patefacta intelligentiae via, errorum deposito horrore, a malevola gentilitatis superstitione retraxit, et monasterii collecta servorum Dei congregatione cellam construxit. Similiter et juxta fines Saxonum, Hessorum populum paganicis adhuc ritibus oberrantem, a daemoniorum, evangelica praedicando mandata, captivitate liberavit, multisque millibus hominum expurgata paganica vetustate baptizatis.

19. Idoneum quippe nuntium ac fidelem suarum litterarum portitorem nomine Binnan Romam direxit, Patrique venerabili apostolicae sedis pontifici, universa quae circa illum Domino dante facta sunt, muta quidem littera ministrante, per ordinem revelavit, [Col. 0617C] et quod magna multitudo hominum divino illustrante Spiritu regenerationis perciperet sacramentum, manifestavit. Sed et de rebus quae ad quotidianam Ecclesiae Dei necessitatem populique proventum pertinebant, plura ob consilium sedis apostolicae interrogando conscripsit. Cum enim aliquantos dies praefatus hic nuntius praedicto maneret loco, et jam reditus sui tempus instaret, tunc etiam a praefato sedis apostolicae pontifice, mutuum legationis suae responsum accepit; et statim reversus chartam sedis apostolicae conscriptionis jam non multo transacto tempore magistro attulit.

20. Cumque sanctus vir allatas legisset litteras, carptim se invitatum ad Romam intellexit, festinusque summum obedientiae gradum implere tentavit, [Col. 0617D] clientumque confestim stipatus caterva et fratrum circumseptus agmine, Francorum ac Burgundionum Italiaeque jam collibus Alpium transcensis, limitum fines militumque terminos transmigravit: et Romanae urbis moenibus conspectis, Altithrono repente condignas gratiarum laudes rependit, et ad B. Petri [Col. 0618A] mox ecclesiam perveniens, diligenti se oratione munivit. Cumque lassata membra paulisper quievissent, jam B. Gregorio apostolicae sedis Pontifici nuntiatum est quod hic Dei famulus adveniret. Qui etiam bene susceptus in xenodochium adductus est. Adveniente itaque opportuno collocutionis eorum die, et ad basilicam beati Petri apostoli adventante glorioso sedis apostolicae pontifice, confestim hic Dei famulus invitatus est: et cum paucis adinvicem ac pacificis se salutassent verbis, jam de Symbolo et fidei ecclesiasticae traditione apostolicus illum pontifex inquisivit. Cui mox hic vir Dei humiliter respondit dicens: Domine Apostolice, novi me imperitum jam peregrinus vestrae familiaritatis sermone, sed quaeso ut otium mihi et tempus conscribendae fidei mihi concedas, [Col. 0618B] et muta tantum littera meam rationabiliter fidem adaperiat. Qui etiam protinus concessit, et ut festine hanc scripturam deferret imperavit. Cum aliquanto temporis evoluto spatio sanctae Trinitatis fidem urbana eloquentiae scientia conscriptam detulisset, reddidit praefato pontifici. Exspectavit quippe nihilominus dies aliquos, sic saltem reinvitatus est, et Lateranum inductus, humiliter prono vultu postulata benedictione, pedibus apostolici pontificis advolutus est. Quique repente eum relevavit a terra, et chartam in qua integra et incorrupta fidei patuit veritas, huic famulo Dei reddidit, eumque consedere fecit, et salutari eum admonitione doctrinae instruxit, ut hanc sine intermissione intemeratam fidei munitionem observaret, et aliis instanter suarum pro possibilitate [Col. 0618C] virium praedicaret. Multa quoque alia de religione sanctitatis et fidei veritate sciscitando profert, ita ut omnem pene diem pariter colloquendo alternatim ducerent, et ad extremum qualiter populi per devia prius facinorum oberrantes fidei documenta sua praedicatione perciperent sciscitatus est.

21. Et cum pro certo comperisset quod maximam quidem multitudinem plebis a sacrilega daemonum cultura ad consortium sanctae Ecclesiae ascisceret, intimavit ei quia episcopatus sibi imponere gradum voluisset [Al., vellet], populis pastorali prius sollicitudine privatis, et juxta sententiam Domini Dei nostri jacentibus, sicut oves non habentes pastorem, praeferre. Sed quia contradicere huic tanto pontifici apostolicae sedis praelato non auderet, consensit etiam [Col. 0618D] et obedivit. Sicque summus sanctae auctoritatis pontifex diem constituit ordinationis, id est pridie Kalendarum Decembrium [a 1Kb] . Cumque sacrosanctus solemnitatis dies et natalitius Andreae et praefinitae ordinationis illuxisset, jam sacer sedis apostolicae pontifex episcopatus sibi et nominis, [b 1Kb] quod est Bonifacius, [Col. 0619A] imposuit dignitatem, eique libellum in quo sacratissima ecclesiasticae constitutionis jura pontificalibus gesta sunt conventibus, accommodavit: et ut ex hoc inconvulsa apud se pontificalis haec disciplina et institutionis ordo permaneret, populique subjecti his imbuantur exemplis imperavit; sed et familiaritatem sanctae sedis apostolicae tam sibi quam omnibus sibi subjectis ex hoc in futurum condonavit; et Caroli ducis gloriosi suis sacratissimis litteris regni munimine ac devotione sanctum hunc virum episcopatus gradu pollentem subjugavit.



CAPUT VIII.---Quomodo Roma discedens Carolum Francorum ducem adiit, et quid in Hessis et postea in Thuringia praedicando effecit. De tyrannis et depravata religione in eadem provincia. De nuntiis iterum Romam missis et duobus aedificatis monasteriolis.
[Col. 0619B]

22. Is autem dum per longos viarum anfractus ingentium populorum adisset confinia, jam quidem ad praefatum Francorum principem venit, et venerabiliter ab eo susceptus, litteras praedicti Romani pontificis sedisque apostolicae Carolo duci detulit, ejusque dominio ac patrocinio [a 1Kb] subditus, ad obsessas antea Hessorum metas cum consensu Caroli ducis rediit. Tum vero Hessorum jam multi catholicae fidei subditi, ac septiformis Spiritus gratia confirmati, manus impositionem acceperunt. Et alii quidem necdum animo confortati, intemeratae fidei documenta integre recipere renuerunt; alii etiam lignis et [b 1Kb] fontibus clanculo, alii autem aperte sacrificabant. Alii vero aruspicia et divinationes, praestigia atque incantationes [Col. 0619C] occulte, alii quidem manifeste exercebant. Alii quidem auguria et auspicia intendebant, diversosque sacrificandi ritus incoluerunt; alii etiam quibus mens sanior inerat, omni abjecta gentilitatis profanatione, nihil horum commiserunt. Quorum consultu atque consilio arborem quamdam mirae magnitudinis, quae prisco paganorum vocabulo appellatur Robur Jovis, in loco qui dicitur Gicesmere [c 1Kb] , servis Dei secum astantibus, succidere tentavit. Cumque mentis constantia confortatus arborem succidisset, magna aderat copia paganorum, qui et inimicum deorum suorum intra se diligentissime devotabant [Id est, diris devovebant]. Sed ad modicum quidem arbore praecisa, confestim immensa roboris moles divino desuper flatu exagitatur, et palmitum confracta [Col. 0620A] culmine corruit, et quasi superni nutus solatio in quatuor etiam partes dirupta est, et quatuor ingentis magnitudinis aequali longitudine trunci, absque fratrum labore astantium apparuerunt. Quo viso prius devotantes pagani, et jam versa vice benedictionem Domino, pristina abjecta maledictione, credentes reddiderunt.

23. Tunc autem summae sanctitatis antistes, consilio inito cum fratribus, ligneum ex supradictae arboris metallo oratorium [d 1Kb] construxit, illudque in honorem sancti Petri apostoli dedicavit, atque universis quae praediximus completis et superno suffragante nutu peractis, ad Thuringiam [e 1Kb] profectus est, et seniores plebis populique principes affatus est, eosque relicta ignorantiae caecitate ad acceptam dudum Christianitatis [f 1Kb] [Col. 0620B] religionem iterando provocavit, quia fatiscente [Leg. facessante] suorum regum dominio, magna quidem eorum comitum multitudo sub Theobaldi et Hedenis [Al., Bedenis] periculoso primatu, qui lugubre super eos tyrannici ducatus et infestum vastationis potius quam devotionis obtinebant imperium, vel corporali per eos praeventa morte, vel hostili siquidem eductione captivata est; in tantumque diversis constricta malis, ut caetera quae manebat residua populi turba Saxonum se subjiceret principatui. Quo cessante religiosorum ducum dominatu, cessavit etiam in eis Christianitatis et religionis intentio, et falsi seducentes populum introducti sunt fratres, qui sub nomine religionis maximam haereticae pravitatis introduxerunt sectam: ex quibus est Torchtwine et [Col. 0620C] Berchthere, Eanbercht et Hunred, fornicatores et adulteri, quos juxta Apostolum Dominus judicavit. Hi validissimum adversus hominem Dei excitaverunt conflictum; sed veris verborum oppositionibus confutati, dignam reprehensionis sortiti sunt sententiam. Cumque renovatus per populum fidei illuxisset candor, et plebs ab ingenti erroris erepta esset laqueo, jam expulsis profani hostis amicis, et infestis populi supradictis seductoribus, messem quidem multam cum paucis admodum messoribus incoluit, et magnam primitus mundi hujus penuriam ac frugalitatem sustinuit, magnisque tribulationum angustiis coarctatus, verbi Dei semina propagavit. Sed cum credentium paulatim pollesceret multitudo, praedicatorum quoque multiplicatus est et catalogus.

[Col. 0621A] 24. Tunc etiam ecclesiae repente instaurantur, et praedicationis ejus doctrina multiformiter emanavit; monasteriumque, congregata servorum Dei unitate et monachorum sanctitate, constructum est in loco qui dicitur Ordorp [a 1Kb] , qui propriis sibi more apostolico manibus victum vestitumque instanter laborando acquisierunt. Sicque sanctae rumor praedicationis ejus diffamatus est, in tantumque inolevit, ut per maximam jam Europae partem fama ejus perstreperet; et ex Britanniae partibus servorum Dei plurima ad eum tam lectorum quam etiam scriptorum, aliarumque artium eruditorum virorum congregationis conveniret multitudo. Quorum quippe quamplurimi regulari se ejus institutioni subdiderunt, populumque ab erraticae gentilitatis profanatione plurimis in [Col. 0621B] locis evocavere: et alii quidem in provinciam Hessorum, alii etiam in Thuringiam dispersi, late per populorum pagos ac vicos verbum Dei praedicabant.

25. Cumque ingens utriusque populi multitudo fidei sacramenta multis millibus hominum baptizatis perciperet, jam defuncto beatae memoriae Gregorio Secundo sedis apostolicae papa, et glorioso praefatae sedis Gregorio Juniore apostolici culminis cathedram praesidente, denuo Romam nuntii ejus venerunt, sanctumque sedis apostolicae pontificem allocuti sunt, eique prioris amicitiae foedera, quae misericorditer ab antecessore suo sancto Bonifacio ejusque familiae collata sunt, manifestaverunt. Sed et devotam ejus in futurum humilitatis apostolicae sedi subjectionem [Col. 0621C] narraverunt; et ut familiaritati ac communioni sancti pontificis atque totius sedis apostolicae ex hoc devote subjectus communicaret, quemadmodum edocti erant, precabantur. Statim ergo sanctus sedis apostolicae papa pacificum profert responsum, et suam sedisque apostolicae familiaritatem et amicitiae communionem tam sancto Bonifacio quam etiam sibi subjectis condonavit; sumptoque [b 1Kb] archiepiscopatus pallio, cum muneribus diversisque sanctorum reliquiis legatos honorifice remisit ad patriam.

26. Advenientibus ergo nuntiis, ac spontanea viri apostolici referentibus responsa, jam gratulabundus apostolicae sedis nimium confortatus devotionis suffragio, opeque divinae misericordiae inspiratus, duas videlicet ecclesias Domino fabricavit, unam quippe [Col. 0621D] in Fridislar [c 1Kb] , quam in honorem sanctorum Petri et Pauli principis apostolorum consecravit; et alteram in Hamanaburch; hanc etiam in honorem sancti Michaelis archangeli dedicavit. Duo quoque monasteriola duabus injunxit ecclesiis, hisque non minimam servientium Deo multitudinem subrogavit; ita ut usque [Col. 0622A] hodie gloria et benedictio et gratiarum actio Domino Deo devote conferatur. Hisque omnibus rite confectis, Bajoariorum, temporibus Hucperti [d 1Kb] ducis, adiit terras, praedicationisque studium apud eos diligentissime exercuit, et multas considerando circuit ecclesias; tantoque divinae fortitudinis zelo armatus est, quod quemdam schismaticum haeretica pravitate deceptum, nomine Eremwlfum [Al., Heremwlfum], juxta canonum decreta damnavit atque abjecit, et populum a perversae sectae ejus idololatria correxit, et ad fratres suae dioecesis constituta gubernationis causa rursus migravit, juxta illud Apostoli: Cupiditatem habens veniendi ad fratres (Rom. XV).



CAPUT IX.---De tertia ejus Romam itione, et quomodo in reditu ad Odilonem Bajoariorum ducem invitatus divertit, et quatuor in Bajoariis episcopatus erexit, ac in Francia sub Carolomanno et Pippino ducibus celebrat s synodis orthodoxam religionem restauravit.
[Col. 0622B]

27. Igitur hujus viri aliquantisper meritorum documentis excerptis, quanto se religionis regimine per cunctos aetatis suae gradus indesinenter rexerit, brevi videlicet proferamus sermone. Quoniam quidem diutinus sanctorum usus est ut quotidie aliorum per exempla ad meliora se provehant, et decrescente dierum calculo, crescat in eis etiam intimi virtus amoris. Cumque ecclesiarum esset minima in Hessis et Thuringia multitudo exstructa, et singulis singuli providerentur custodes, tum etiam tertio propter familiarem sancti apostolici pontificis totiusque clericatus communionem, discipulorum comitante [Col. 0622C] coetu Romam venit, ut apostolici videlicet Patris salubri frueretur colloquio, et sanctorum se jam aetate provectus orationibus commendaret. At ubi post immensam itineris vastitatem domno apostolico Gregorio Juniori Secundo [e 1Kb] praesentaretur, benigne susceptus est ab eo, tantaque a cunctis tam Romanis quam etiam advenis veneratione habebatur, ut multi ad salutarem ejus doctrinam confluerent. Francorum enim et Bajoariorum, necnon ex Britannia advenientium Saxonum, aliarumque provinciarum, ingens sedulo ejus admonitioni adhaerebat multitudo.

28. Cumque non minimum anni spatium in his moraretur regionibus, et sanctorum peragrando atque orando circuisset reliquias; tunc quippe resalutato [Col. 0622D] venerando viro ac sedis apostolicae pontifice, cum muneribus et reliquiis sanctorum honorifice ditatus remeavit; Italiamque perveniens, Ticenae urbis [Pavie] ingressus moenia, apud honorandum Longobardorum Liodbrandum regem jam senio fessis membris requiescebat; et recedens non solum invitatus [Col. 0623A] Bajoariorum ab Odilone duce, sed et spontaneus visitavit incolas, mansitque apud eos diebus multis, praedicans et evangelizans verbum Dei, veraeque fidei ac religionis sacramenta revocavit, et destructores ecclesiarum populique perversores abigebat. Quorum alii pridem falso se episcopatus gradu praetulerunt, alii etiam presbyteratus se officio deputabant; alii haec atque alia innumerabilia fingentes, magna ex parte populum seduxerunt. Sed sanctus vir jam Deo ab infantia deditus, injuriam Domini sui non ferens, supradictum ducem cunctumque vulgus ab injusta haereticae falsitatis secta et fornicaria sacerdotum deceptione coercuit, et provinciam Bajoariorum, Odilone duce consentiente, in quatuor divisit parochias, quatuorque his partibus [Col. 0623B] praesidere fecit episcopos, quos ordinatione scilicet facta in episcopatus gradum sublevavit: quorum primus, nomine Joannes, ecclesiae in oppido quod dicitur Saltzburg episcopatus cathedram suscepit; secundus Erembercht, qui Frisingensis Ecclesiae superspeculatoris [a 9Kb] tenuit principatum; tertius Goibaldus [b 1Kb] , qui Ecclesiae civitatis Reginae pastorale excubitoris subiit magisterium; quartus Vivillo, qui super Pataviensem [de Passaw] Ecclesiam sacrae indagationis obtinuit dignitatem. Cumque omnia confirmato Christianitatis ordine rite agerentur, et canonum essent jura in Bajoariis recuperata, jam ad proprias remeando rediit Ecclesias, populique sibi commissi curam gerens, caulasque gregum circumspiciens et excubias plebis providens, oves a [Col. 0623C] nefandis luporum morsibus eripuit.

29. Cumque Caroli ducis gloriosi temporale finitum esset regnum, et filiorum ejus Carolomanni et Pippini roboratum esset imperium, tunc quippe, Domino Deo opitulante ac suggerente sancto Bonifacio archiepiscopo, religionis Christianae confirmatum est testamentum, et orthodoxorum Patrum synodalia sunt in Francis correcta instituta, cunctaque canonum auctoritate emendata et expiata; et tam laicorum injusta concubinarum copula partim exhortante [Col. 0624A] sancto viro separata est, quam etiam clericorum nefanda cum uxoribus conjunctio sejuncta ac segregata; tantusque in supradictis ducibus divinae charitatis per doctrinam sancti Bonifacii fervor exarsit, ut plebem quidem a perversa inolitae consuetudinis censura multum liberarent, quae, proprio implicata arbitrio, et haereticorum decepta suggestione, jura aeternae haereditatis amiserat. Adeo enim spiritualis in populo doctrinae lucem haereticorum suffocaverat secta, ut tenebrosa haereticae deceptionis caligo magnam plebis obtexerit partem: ex quibus quidem Elberchtus [c 1Kb] et Clemens a via veritatis populum, profana pecuniarum cupiditate seducti, jugi averterunt studio. Sed a sancto Bonifacio archiepiscopo, consentientibus Carolomanno et Pippino gloriosis ducibus, ab Ecclesiae [Col. 0624B] unitate expulsi, juxta Apostolum (I Cor. III) traditi sunt Satanae in interitum carnis, ut spiritus salvus fiat in die Domini.



CAPUT X.---Qualiter synodalia jura in Francia saepius celebrans, in Frisiam praedicaturus perrexit.

30. Convenientibus in unum episcopis et presbyteris, diaconibus atque clericis, omnique gradu ecclesiastico, quos inclytae recordationis Carolomannus dux sub regni sui imperio accersere fecit, quintum synodale factum est concilium [d 2Kb] , in quo Bonifacius archiepiscopus Moguntinae civitatis, ipso Carolomanno consentiente ac donante, pontificatu praesidens, Romanae Ecclesiae sedisque apostolicae legatus, quatuor primitus principalium synodorum numerosa canonum constituta, primum missus a sancto et a venerabili [Col. 0624C] sedis apostolicae pontifice Gregorio Juniore [e 1Kb] , a Primo Secundo, et Gregorio a Secundo Juniore cum Primo Tertio, viro honorabili, ob salutare doctrinae coelestis augmentum admonuit conservari. Et quemadmodum in Nicaea, Constantino Augusto orbis monarchiam gubernante, Arianae eversa est perfidia blasphemiae; et centum quinquaginta Patrum, Theodosio seniore Constantinopoli imperante, congregatio quemdam Macedonium Spiritum sanctum Deum esse refutantem condemnavit, atque ducentorum [Col. 0625A] episcoporum unitas sub juniore Theodosio apud Ephesinam urbem adventata, Nestorium geminas in Christo personas profitentem, a catholica justo anathemate segregavit Ecclesia; necnon et Chalcedonensis synodi sexcentorum triginta sacerdotum conventio Eutychen Constantinopolitanae urbis abbatem, et Dioscorum defensorem ejus, catholicae fidei rebellantes, juxta praefinitam Patrum sententiam anathematizavit [a 1Kb] : ita equidem apud Franciam, omni funditus eradicata haereticorum perfidia et exstirpata iniquorum conjuratione, legis divinae augebantur incrementa, et synodales generalium conciliorum canones recipiebantur: synodalisque spiritualis concilii episcoporum congregatio juxta praefinitam authenticae constitutionis definitionem pariter conveniebat: [Col. 0625B] quae ob quotidianas bellorum suspiciones, et infestam circumvallantium barbararum gentium seditionem, qua extraneos alieni Franciam populorum praedones atrociter demoliri conabantur, vel minime facta est, vel etiam tantae erat oblivioni tradita, ut omni penitus obliterata praesentium saeculorum memoria jam nulla esset ratione cognita, quia mundus in se quotidie naturaliter seu detrimentum diminutionis saltem etiam recuperatus patitur; nec renovatus quidem per omnia suo evanescit dispendio, et ad praedestinatum anhelando finem festinat. Quapropter si qua in hac mortali hujus peregrinationis vita ad communem in hoc mundo infirmantium profectum a spiritualibus medicinaliter sunt comperta auctoribus, etiamsi quandoque humanis inserta [Col. 0625C] fuerint mentibus, magnae sunt munitionis fortitudine a Catholicis conservanda et praefixa mentis immobilitate tenenda, ne vel oblivio humana obrepat, vel etiam mundanae oblectationis illecebrosa delectatio instigante diabolo praepediat. Quam ob causam hic sanctus Domini antistes, hac solertissimae sollicitudinis cura inspiratus, plebem a pestifera tortuosi serpentis persuasione eripere curavit, et Carolomannum ducem ad congregandum supradictum synodorum conventum saepissime incitavit, ut tam praesentibus quam posteris spiritualis scientiae sapientia patesceret, et aversa animarum circumventione cognitio Christianitatis innotesceret.

31. Cumque quoddam canonicae rectitudinis speculum [Col. 0625D] omnibus ad exemplum gradibus bene vivendi opponeret, et evidens cunctis veritatis vestigium oriretur; jam sibi suaeque infirmitati longaevo aetatis senio decrepitus, salubre exhibuit consilium, et, juxta ecclesiasticae dispositionis normulam, pastorale populis praevidit magisterium, ut, sive vivente illo, sive etiam moriente, medicinali plebs pastorum officio minime careret, et duos bonae industriae viros ad ordinem episcopatus promovit, Willibaldum et Burchardum, eisque in intimis orientalium Francorum partibus et Bajoariorum terminis Ecclesias sibi [Col. 0626A] commissas impertiendo, distribuit. Et Willibaldo suae gubernationis parochiam commendavit in loco cui vocabulum est Eichstat [b 1Kb] : Burghardo vero in loco qui vocatur Wirtzaburg, dignitatis officium delegavit, et Ecclesias in confiniis Francorum atque Saxonum atque Sclavorum suo officio deputavit; et usque ad gloriosum exitus sui diem incessanter arctam regni coelestis viam plebibus patefecit.

32. Cum vero Pippinus, Domino donante, regalo Francorum, felix supradicti germani successor, regnum susciperet, et jam aliquantulum sedata populorum perturbatione in regem sublevatus esset, coepit anxius vota Domino devota persolvere et synodalia confestim recuperare instituta, ac canonica a germano suo juxta exhortationem sancti Bonifacii [Col. 0626B] archiepiscopi fideliter inchoata, instaurare ministeria [Al. mysteria]; eumque habitu simul et honore praeferre, et suis in Domino parere praeceptis. Sed quod sanctus vir, infirmitate corporis praegravatus, synodalia conciliorum conventicula per omnia adire non poterat, jam consultu atque consilio gloriosi regis idoneum proponere ministrum supradicto gregi definivit, et Lullum (Acta, infra) suum ingeniosae indolis discipulum, ad erudiendam tantae plebis numerositatem constituit, et in episcopatus gradum provexit atque ordinavit, eumque haereditati quam in Christo instanti acquisierat labore, implicavit, qui et fidelis in Domino comes peregrinationis ejus erat, et testis utrobique passionis et consolationis.



CAPUT XI.---De passione sancti Bonifacii.
[Col. 0626C]

33. Cum autem servum suum sanctum Bonifacium Dominus de hujus mundi vellet tentatione eripere, et temporalis vitae tribulationibus sublevare: tunc etiam Domino dispensante definitum est ut ad Frisiam, olim corpore non quidem mente, omissam, servis Dei secum migrantibus perveniret, ut ubi primitus praedicationis studium ingrediens praemiorum inchoaverat incrementa, etiam a saeculo rediens sumptus reciperet remunerationis. Sed miro quodammodo vaticinii praesagio sequentem obitus sui diem praedicto episcopo Lullo praenuntiavit, et quali mundum fine demum relinqueret insinuavit, eique per ordinem de ecclesiarum structura et populi doctrina proposuit dicens: »Ego enim propositum pergendi [Col. 0626D] iter complere cupio; ego me a desiderato proficiscendi itinere revocare non potero. Jam enim instat resolutionis meae dies, et tempus obitus mei appropinquat, jam enim, deposito corporis ergastulo, aeternae retributionis revertar ad bravium. Sed tu, fili mi charissime, structuram in Thuringia a me coeptam ecclesiarum ad perfectionis terminum deduc; tu populum ab erroris invio instantissime revoca, tuque aedificationem basilicae jam inchoatae ad Fuldam comple, ibidemque meum multis annorum curriculis corpus inveteratum perduc.« Hisque [Col. 0627A] completis sermonibus, adhuc ampliora hujuscemodi addidit verba, et ita inquiens ait: »Fili, tuo cuncta prudentissime provide consilio, quae in hoc nostro sint usui itinere copulanda; sed et linteum, quo meum decrepitum corpus involvatur, in theca librorum meorum repone.«

34. Cum autem praefatus tantae quoque religiositatis antistes suspiria non ferens statim se in lacrymas dedisset, jam sanctus Bonifacius, finito colloquio, ad alia rediit, et diebus non multis interpositis ab accepto se minime retraxit itinere; sed, sumptis secum conviatoribus, navem ascendit, ac per Rheni fluminis alveum penetrans, nocturna portuum navigio exquisivit loca, donec, aquosa Frisonum arva ingrediens, trans stagnum quod lingua [Col. 0627B] eorum dicitur Elmere (Vid. infra, num. 38) sospes pervenit, infecundaque divino germine littora inspiciendo circuit. Cumque periculosum fluminum, marisque, et ingentium aquarum, evasisset discrimen, in periculum jam sine periculo incidit, gentemque paganam Frisonum visitavit [a 1Kb] , quae, interjacentibus aquis, in multorum agrorum dividitur pagos, ita ut, diversis appellati nominibus, unius tamen gentis proprietatem praetendant. Sed quia longum est ut per ordinem replicentur, eos tantum de nomine denudare studemus qui ad narrationis nostrae seriem veraciter proferuntur, ut et locus et lingua relatam a nobis beati viri sanctimoniam aequaliter prodat, et quali hunc mundum fine desereret aperiat.

[Col. 0627C] 35. Per omnem igitur Frisiam pergens, verbum Domini, paganico ritu repulso et erroneo gentilitatis more destructo, instanter praedicabat, ecclesiasque, nomine confracto delubrorum, ingenti studio fabricavit; et multa jam millia hominum virorum ac mulierum, sed et parvulorum, cum commilitone suo coepiscopo Coebaneo [b 1Kb] baptizavit, quem ad subveniendum suae senilis aetatis debilitati, Frisonibus, injuncto episcopo, in urbe quae vocatur Trecht [Al., Trehet, Trehit, modo Utrecht] subrogavit, cum presbyteris ac diaconibus, quorum haec nomina sunt: Wintrung et Walteri simul et Ethelheri sacerdotali officio praeditis: Hamunt, Scirbald, et Bosa Levitarum obsequio deputatis; Waccar et Gundwaccar [Al., Gundecar], Illesehere et Bathowlf [Col. 0627D] monasteriali monachorum ordine sublevatis. Qui etiam in tantum vitae aeternae semen cum sancto Bonifacio late per populum divulgantes, Domino Deo patrocinante, diffamaverunt, ut quibus, juxta [Col. 0628A] apostolicae institutionis normam cor erat unum et anima una, eademque esset et palma martyrii et remuneratio triumphi.

36. Postquam igitur fidei, ut praediximus, per Frisiam illuxerat splendor, et felix sanctae hujus vitae appropinquaret finis, jam quidem secus ripam fluminis quod dicitur Bordne [c 1Kb] , quod est in confinibus eorum qui rustica dicuntur lingua Ostar et Westher [Anonymo Astroche et Westroche], suorum tantum stipatus clientum numero, erexit tentoria. Sed quia festum Confirmationis neophytorum diem et nuper baptizatorum ab episcopo manus impositionis et confirmationis populo praedixerat, jam longe lateque disperso ad propriam unusquisque reversus est domum, ut secundum definitam sententiam sancti episcopi [Col. 0628B] universi praedestinato confirmationis eorum die praesentarentur. Cum autem praedictus dies illuxisset, et aurora lucis orto jam sole prorumperet, tunc etiam versa vice pro amicis inimici, et novi denique lictores pro novitiis fidei cultoribus advenerant, hostiumque ingens in castra vibrantibus armis hastata atque scutata irruerat multitudo. Tunc repente ex adverso pueri e castris prosilientes utrobique se armis impetunt, et sanctos contra insensatum, postmodum Martyres, furentis populi exercitum defendere gestiunt. Sed vir Dei statim audito tumultuantis turbae impetu, accersito ad se clericorum choro, sumptis sanctorum reliquiis quas secum indesinenter habere consueverat, ex tentorio procedit; et confestim increpando, pueris pugnae interdixit certamen, [Col. 0628C] dicens: »Cessate, pueri, a conflictu, pugnaeque deponite bellum, quoniam Scripturae testimonio veraciter erudimur ne malum pro malo, sed etiam bona pro malis, reddamus. Jam enim diu optatus est dies, et spontaneum resolutionis nostrae tempus imminet. Confortamini igitur in Domino, et permissionis suae gratiam gratanter sufferte, sperate in eum, et liberabit animas vestras.« Sed et astantes tam presbyteros quam etiam diaconos inferiorisque ordinis viros, Dei subditos servitio, patris admonens voce, ait: »Viri fratres, forti estote animo, et ne terreamini ab his qui occidunt corpus, quorum animam manentem sine fine necare non possunt; sed gaudete in Domino et spei vestrae anchoram in eum defigite, qui extemplo perpetuo reddet [Col. 0628D] vobis remunerationis mercedem, et coelestis aulae sedem cum supernis angelorum civibus condonabit. Nolite vos vanae hujus mundi delectationi subjicere, nolite caducis gentilium adulationibus delectari, sed [Col. 0629A] subitaneum hic constanter subite mortis articulum, ut regnare cum Christo possitis in aevum.«

37. Cumque tali doctrinae hortamento discipulos ad coronam martyrii affabiliter incitaret, confestim super eos furens paganorum tumultus cum gladiis cunctaque militiae armatura irruit, et felici sanctorum caede corpora cruentavit; statimque mortali justorum multata carne, tripudians gentilium turba victricem suae damnationis praedam arripuit, castraque depopulans manubias diripiendo impertivit. Sed et thecas, quibus multa inerant librorum volumina, et reliquiarum capsas, abstulit, magnam se ibi tam auri argentique copiam credens, ad naves quibus quotidianus inerat clericorum ac puerorum victus, et aliquantulum adhuc residuum ejusdem stipendii [Col. 0629B] vinum, obseratis, ut erant, vasculorum claustris, asportavit; ac repente, adamati comperto liquoris haustu, coepit gulosam ventris satiare ingluviem et vino madidum inebriare stomachum; tandemque de acceptis praedae spoliis inito consilio, mirabili omnipotentis Dei dispositione, tractare, et qualiter non visum quidem aurum vel argentum inter se invicem dispertiretur consulere. Cumque prolixius de tanta pecuniarum aestimatione sermocinarentur, jam jamque jurgiorum disceptatio exorta est, et tanta discordia demum inimicitiae inchoata, ut furore etiam vesaniae insaniens turba in duas divisa est factiones, et ad extremum arma quibus sanctos antea martyres jugularunt in seipsos crudeliter pugnando verterunt. Tunc itaque maxima insanientis turbae parte prostrata, [Col. 0629C] jam qui supervixerant ad lucrum animarum vitaeque damno adquisitum, jacentibus adversariis qui super sibi desiderato cupiditatis thesauro obsistebant, gaudentes cucurrerunt: et confractis librorum repositoriis, pro auro volumina, pro argento divinae scientiae chartas, repererunt. Sicque pretioso auri argentique pretio privati, Codices quos invenerunt, alios per campi planitiem disperserunt, alios paludum arundineto inferentes, alios etiam in diversis quibuscunque locis abscondentes projecerunt. Sed tam Omnipotentis gratia quam etiam precibus sancti Bonifacii summi pontificis atque martyris illaesi et intemerati, magno postea dilapso temporis spatio, inventi sunt, et ad domum [a 9Kb] in qua usque hodie animarum prosunt saluti a singulis quibusque inventoribus [Col. 0629D] remissi. Carnifices autem super aestimatae amissione pecuniae contristati, domum reversi, majus domesticarum rerum post trium inducias dierum [Col. 0630A] damnum, sed et vitae dispendium mortis, recepto talione, perceperunt, quia omnipotens mundi conditor ac reformator ulcisci se voluit de inimicis, et fusum per se sanctorum sanguinem consuetae misericordiae zelo puniri, ac diu protelatam idolorum cultoribus iram, novo recentis malitiae furore permotus, publice ostendere.



CAPUT XII.---De sacri corporis in Fuldense monasterium translatione.

38. Cumque improvisa sanctorum martyrum temporalis interemptio exin per pagos ac vicos omnemque provinciam volitaret, repente Christiani, corporali comperta martyrum morte, maximam congregantes expeditionem exercitus confinium terminos prompti postmodum futurae ultionis bellatores expetunt; [Col. 0630B] et, revoluta supradicta dierum supputatione, infidelium sospites, sed indevoti hospites, aggrediuntur terram, ac paganos eis e diverso obviantes ingenti strage prostraverunt [b 1Kb] . Sed quia pagani primo populi Christiani impetui obsistere non valebant, in fugam versi magna etiam clade corruerunt, et terga vertentes, vitam simul cum intestina eorum supellectili et haeredibus perdiderunt. Sicque Christiani, superstitiosorum tam uxoribus quam etiam filiis, necnon servis et ancillis, depraedatis, ad propria redierunt. Fitque modo mirabili ut superstites gentilium accolae, praesentibus confracti malis, aeterna potius tormenta fidei fulgore illuminati devitarent; et praefati antistitis doctrinae documentum, quod eo vivente renuerunt, et eo jam moriente [Al., mortuo], [Col. 0630C] divinae increpationis moderamine perterriti, susceperunt. Corpus vero beati pontificis prosperis velis ventorumque flatibus trans fretum quod dicitur Elmere [c 1Kb] , et aliorum martyrum, post dies non multos perductum est ad supradictam urbem quae dicitur Trecht; ibique conditum ac sepultum, donec a Moguntia religiosi et fideles in Domino fratres a Lullo episcopo, successore quidem hujus sancti pontificis et martyris Christi, directi navigio ad perducendum beati viri cadaver ad monasterium, quod eo vivente construxerat, et secus ripam fluminis quod dicitur Fulda situm est, advenerunt. Quorum unus, qui et auctor itineris comitatusque aliorum exstiterat, singularem sanctimoniae ac privatam castimoniae continentiaeque gerebat vitam, nomine Hadda, cui privatim [Col. 0630D] praefatus praesul legationis hujus nuntium sanctique corporis advectionem cum fratribus secum proficiscentibus imposuit, ut major sanctae reverentiae [Col. 0631A] viro devotionis impenderetur honor, et plurimorum amplius testificatio in his quae auditu vel visu perciperent praevaleret. Cumque honorabiles tam sanctae consocietatis fratres ad praedictam urbem pervenirent, tunc quippe aliquantula obviam eis populi erat congregata collectio. Ejus denique urbis praefecti, eis audientibus, quemadmodum a glorioso rege Pippino exivit edictum, intonuit interdictum; et ne inde praedicti pontificis corpus amoveretur indictum est. Sed quia omnipotentis magis quam hominum convalescit fortitudo, mirabile statim ac memorabile cunctis astantibus angelica magis quam humana peractum cognitione auditum est miraculum, ecclesiaeque cloccum [a 1Kb] in signum admonitionis sancti corporis, humana non contingente manu, [Col. 0631B] commotum est, ita ut omnes, repentino timoris pavore percussi, maximo timore obstupuissent, et justi hujus reddendum esse corpus proclamarent. Sicque statim redditum est, et a praedictis sanctae recordationis fratribus cum psalmis hymnisque honorifice ablatum, ac, sine remigantium labore, tricesima obitus sui die perductum est ad civitatem supradictam Moguntiam; miraque Dei omnipotentis providentia factum est ut uno eodemque die sine statuto praedefinitionis die, quasi ad statutum praedestinationis diem, tam legati sanctum deferentes corpus, quam etiam de longinquis longe lateque regionibus multi virorum ac mulierum fidelium ad sancti viri mortis obsequia convenerint. Sed et supradictus dominus antistes tam venerandae dignitatis successor, qui [Col. 0631C] regali, illo tempore, praesens erat palatio, hujus omnino ignarus causae, adventus sancti corporis inscius, ad civitatem quam praediximus, veluti sub uno eodemque horae momento pervenit; tantaque omnibus aliunde advenientibus, vel etiam ejusdem urbis civibus et doloris incubuerat, moestitia, et gaudii exsuperabat laetitia, ut etiam tanti perfecta pontificis temporanea morte corporis, et amissum carnaliter dolerent, et futurum sibi suisque in posterum perpetualiter patronum crederent.

39. Quapropter geminis his causis existentibus, compuncti cordibus, cum presbyteris et diaconibus, omnique gradu ecclesiastico, ad eum quem vivens praedestinaverat locum [b 1Kb] perduxerunt, et novi in ecclesia confecto sarcophago, ex more sepelientes, [Col. 0631D] posuerunt; omnibusque rite peractis redierunt, et fidei robore confortati, ad propria pervenerunt. Sed in loco ubi sanctum deposuerunt corpus, divina deinceps beneficia redundabant, et sancti viri precibus hi qui ad eumdem diversis infirmitatibus oppressi perveniunt locum, salubre tam corporum quam etiam mentium remedium consequuntur, ita ut alii jam [Col. 0632A] toto corpore praemortui, peneque per omnia exanimes, ultimum tamen interim exhalantes spiritum, pristinae redditi sunt sanitati; alii vero luminibus caecitate pressis suum recipiunt visum; alii quidem diaboli laqueis astricti, etiam mente sunt capti et insanientes, animi postmodum detinent integritatem; et pristina dediti salute, laudantes glorificabant Deum, qui suum dignatus est servum tanto munere decoratum ditare, honorare, et praesentibus ac futuris saeculorum temporibus, patefactione corusca miraculorum ostensa, quadragesimo peregrinationis ejus anno revoluto, glorificare; qui et Incarnationis Domini septingentesimus et quinquagesimus quintus annus (De anno infra), cum indictione octava, computatur. Sedit autem in episcopatu annos XXXVI, [Col. 0632B] menses VI, et dies VI, et sic, ordine supradicto, die Nonarum Junii, martyrii triumpho remuneratus, migravit ad Dominum, cui est honor et gloria in saecula saeculorum, Amen.


[Ex Cod. Ingolstadiensi desumpta sunt a Canisio quae sequuntur.]

40. Enumeratis igitur beati viri gestis, quibus in infantia et pueritia vel adolescentia et juventute aut etiam in senectute floruerat, ad ea quae post emensam hujus mundi metam et felicem vitae istius decursum mirabiliter, ad annuendam mortalibus beati viri vitae sanctitatem, Domino cooperante, peracta sunt redeamus, et memorabile quoddam miraculum populisque imitabile ad memoriam reducamus, quod et a [Col. 0632C] glorioso rege Pippino, sicut ipsis sibi referentibus qui huic praesentes erant miraculo compertum est, et ad nos usque per venerabilem virum Lull episcopum delatum est, atque ita ipso nuntiante intimatum, quod in loco ubi quondam pretiosus sancti martyris effusus est sanguis, cum consilio plebis atque ingentis partis populi Frisonum, structuram cujusdam tumuli, propter immensas ledonis [c 1Kb] ac malinae irruptiones, quae, diverso inter se ordine maris aestu Oceanique recursu, sed et aquarum diminutione infusioneque, commoventur, ab imo in excelsum usque construerent: super quem denique Ecclesiam, sicut postea gestum est, exstruere cogitabant, ac servorum Dei habitationem in loco eodem collocare. Sed cum praefatum colliculi opus jam ex integro aedificarent, [Col. 0632D] et omne quippe aedificium ipsius structurae complerent, etiam ad se reverti [F., reversi], quod incolae habitatores loci ipsius de insulsae [Al., insalsae] penuria lymphae, quae per omnem Frisiam maximam tam hominibus quam etiam animantibus difficultatem gignit, inter se invicem disputarent; tum demum unus, Domino miserante, qui officium praefecturae [Col. 0633A] secundum indictum gloriosi regis Pippini super pagum locumque illum gerebat, et princeps operis ipsius erat, nomine Abba [F., Abbo], sumptis secum collegis, equum ascendit, ac, circumagrato calce, tumuloque inspecto, repente cujusdam caballus pueri, ex improviso tantum pedibus terrae impressis, ruinae penitus casura tentabatur, anterioribusque humo infixis cruribus volutabatur, donec ii qui agiliores solertioresque exstiterant, descensis suis praepropere caballis, equum terrae inhaerentem extraherent. Sed stupendum statim ac spectaculo dignum iis qui aderant ostensum est miraculum, et limpidissimus extra consuetudinem illius terrae fons [a 1Kb] mirae suavitatis gustu indulcatus prorumpebat, et per incognitos penetrans [Col. 0634A] meatus profluebat, ut rivus jam maximus esse videretur. Quo obstupefacti miraculo, exsultantes atque alacres domum reversi, ea quae viderunt plebibus divulgaverunt.



CONCLUSIO AUCTORIS, Quam Georgius Wicelius in Hagialogio edidit ex ms. Cod. Fuldensi.

Ego Willibaldus episcopus, etc. Vitam et passionem Bonifacii conscripsi primum in ceratis tabulis ad probationem Lulli et Megengaudi, post eorum examen in pergamenis rescripsi, atque hoc in loco qui dicitur sancti Victoris extra muros Moguntiae, ubi Lullus et Rabanus [b 1Kb] vacabant orationibus, etc.




[Col. 0633]
ALIA VITA S. BONIFACII Auctore OTHLONO, monacho Benedictino, qui post medium saeculum XI vixit.



PRAEFATIO AD MONACHOS FULDENSES.
[Col. 0633B]

1. Petitionibus vestris, fratres Fuldenses, prout scientiae meae permisit parvitas, parere studui. Petistis enim ut sancti Patris nostri Bonifacii Vitam praecipuo quidem elegantique, utpote sancti Willibaldi, stylo antiquitus editam, sed in locis quibusdam ita infirmo intellectui obscuram, ut difficile pateat quo ratio tendat, hanc ego sententia apertiori reserarem. Quam nimirum petitionem in primis, miratus cur, tot Patribus peritis tam inter vos quam circumquaque commorantibus hucusque relictis, mihi imperito et liberalis scientiae admodum ignaro tam arduum opus injungere vel excogitaveritis, pro nihilo [Col. 0633C] duxi. Deinde cum quidam ex vobis mihi referret, jam antea pro eodem opere laboratum fuisse apud sanctum Leonem [a 1Kb] papam, ita ut nonnullos libros unde plenius ad hoc instrueretur abbas Egbertus, scriptoremque ei simul Romam transmisisset, ipsosque libros eo defuncto et opere petito minime expleto ibi remansisse, tunc misertus talium apposui aliquando animam, volens scilicet implere petita, si ulla astipularetur scientia. Cumque diu velle mihi adjaceret, perficere autem in me non invenirem, dicebant vobis, quod vellem, quodque nequirem. Sed vos, ut scitis, eadem crebro repetistis, dicentes, si mihi tantummodo solida inesset voluntas, a Domino caetera praestari. Exhortatione ejusmodi saepe incitatus, tandem tentavi vestros implere precatus, [Col. 0633D] confidens in eo quam maxime qui dixit: Aperi os tuum, et ego adimplebo illud (Psal. LXXX); quique [Col. 0634B] sicut in paucis saepe victoriam praestans, sic etiam in imperitis peritiam tribuens, gratiae suae potentiam ostendit. Haec autem ideo praemisi, ne quis, me forsitan tantum opus ultro arripuisse per arrogantiam arbitratus, diceret magnae praesumptionis esse causam, illa quae a quolibet sancto viro utcunque fuerunt prolata ab ullo deinceps quasi emendatore in aliud transferri. Quasi non ipsa sanctorum prophetarum sanctissimaque Evangelii dicta multis obscuritatibus involuta, a nonnullis scriptoribus in aliam linguam, vel in apertiorem sententiam fuerint translata.

2. His itaque praelibatis contra detractores universos, quibus nihil est dulcius quam alios lacerare, aliis laqueos ponere in via qua ipsi nolunt incedere, jam deinde lectori pandere cupio quia id mihi [Col. 0634C] maxime fuit studii in opere isto, ut sententiam eamdem verbis apertioribus proferrem, exceptis his quae ob sui difficultatem et obscuritatem investigare penitus nequivi. In tantum autem faciliora sequebar, ut, sicuti probari potest, alicubi eadem verba ponerem. Quid enim nobis infimis, qui spectaculum facti sumus mundo, nodosa et perplexa oratio? Habeant amatores sapientiae saecularis Tullium, nos imperiti et ignobiles, despecti et contemptibiles, sequamur Christum, qui non philosophos, sed piscatores elegit discipulos.

3. Inter haec illud notum facio dilectioni vestrae, quia cum in ipso libro quem me explanare petistis inspicerem plurima tam miraculorum quam epistolarum insignia non haberi, quae in aliis libris inveni, molitus sum ex ipsis colligere, et in locis quae opportuna [Col. 0634D] videbantur inserere. Fortassis enim ille venerandus vir qui Vitam sancti Bonifacii in primis [Col. 0635A] scripsit virtutes ejus multas epistolasque nesciens praetermisit. Sed mihi consideranti litteras omnes quas de eo habetis, in nullis major tanti praesulis auctoritas, quam in epistolis ab ipso vel ad ipsum directis videtur esse. Ibi namque apertissime inspicitur quanta veneratione primitus fuerit susceptus a pontifice Romano, qualiterque eum ordinatum miserit ad praedicandum cunctis Germaniae populis; quanto etiam labore eamdem Germaniam ad Christi fidem convertit; et quod non solum a paganis et haereticis, sed etiam a pseudo-Christianis et pravis sacerdotibus eam velut a luporum morsibus eripuerit; quantam gratiam a Francorum principibus Carolomanno scilicet et Pippino obtinuerit, qui postquam eum Ecclesiae Moguntiacensi praesulem decreverat, [Col. 0635B] eamdem quae prius Ecclesiae alteri subdita erat, pro illius amore simul et honore, metropolim totius Germaniae, apostolico pontifice consentiente, effecerit; quot sedes episcopales statuerit, quae privilegia quibusdam Ecclesiis obtinuerit. Postremo et illud ibi speculatur, quod etiam vobis modo peropus est, quomodo corporis sui locum, coenobium videlicet vestrum, possessionibus et decimis specialibus sublimaverit.

4. Tanta igitur auctoritas licet a modernis quibusdam sacerdotibus annulletur [a 1Kb] , continget tamen eis in testimonium damnationis, quod scientes terminos antiquos et sanctorum Patrum decreta non debere transgredi, summopere transgrediuntur, obliti verborum illorum quae Dominus ad electos pastores vel [Col. 0635C] doctores in Evangelio dicit: Qui vos audit, me audit; et qui vos spernit, me spernit (Luc. X). Neque enim haec verba de praecedentium temporum rectoribus solummodo dicta sunt, sed etiam de illis qui usque ad consummationem saeculi Ecclesiam suam sunt recturi, non destructuri. Nam de destructoribus et perversis pastoribus Dominus alibi dicit: Vae vobis legis peritis, qui tulistis clavem scientiae, et ipsi non intrastis, nec alios intrare permisistis (Luc. XI). Et rursum: Vae vobis, hypocritae, qui decimatis mentham et anethum et cyminum, et graviora legis praecepta reliquistis, hoc est, judicium, misericordiam, et fidem. Haec oportuit facere, et illa non omittere (Matth. XXIII). Multa quoque in Ezechiele propheta hujusmodi pastoribus dicuntur. [Col. 0635D] Sed, si placet, interrogemus eosdem pastores, quomodo velint sua roborare, si praecedentium patrum statuta judicaverint esse destruenda; vel quomodo aedificium superpositum stare possit, si fundamenta eis sunt ejicienda. Fundamenta namque Ecclesiae suae primi Patres fuere, sicut scriptum est: Fundamenta ejus in montibus sanctis (Psal. LXXXVI, 1). Quicunque igitur lapidum superpositorum fundamenta talia sequi dedignatur, de aedificio [Col. 0636A] coelesti eliminatur. Ad haec etiam dicamus quoddam argumentum, quod omnibus constat notum. Si quis itaque ditionis suae silvam exstirpandam pro agri cultura aggreditur, quantaecunque longitudinis et latitudinis voluerit agros exinde sibimet metitur; aliis vero non ea, sed qua vult mensura partitur, habens potestatem unicuique prout vult dividere. Cum ergo hoc ita esse sciatur ab omnibus, cur, rogo, ignoratur quod primi principes Ecclesiarum, apostoli scilicet, omnesque qui eorum vestigia sequentes, unicuique genti sacram fidem primitus tradiderunt, exstirpatis errorum variorum silvis; in quibusdam populis ac provinciis potestatem habuerunt possessiones vel decimas quae sibi contingebant illi et illi ecclesiae donare, quandoquidem, juxta sanctorum [Col. 0636B] canonum decreta, decimas in quatuor portiones [b 1Kb] dividentes, unam sibi, alteram clericis, tertiam pauperibus, quartam restaurandis ecclesiis tradiderunt? Nunquid avaritiae suae tantummodo consulentes in distributione decimarum obliti sunt pauperum restaurationisque ecclesiarum, sicut modo, proh dolor! cernimus agi? Canones enim sancti ex quorum auctoritate exiguntur decimae, non solum decimas dari, sed etiam inter varios jubent distribui, ut in urbibus quibuslibet et vicis xenodochia habeantur, ut pauperes et peregrini alantur. Sed tam sanctum, tam necessarium, praeceptum in plurimis locis non solum minime curatur, sed etiam pene ignoratur. Nam solummodo illud legitur, quod episcopis decimae sint tribuendae. Quid vero exinde agendum sit, [Col. 0636C] vel si quidquam aliud curandum sit circa monasteria, tam a clericis (miserabile dictu!) quam a laïcis destructa, citraque judicia Christianae religionis subversa, oblivioni seu ignorantiae commendatur. Unde vereor ne de praesentis temporis rectoribus avaritia inexplebili corruptis Psalmista prophetizans dixerit: Corrupti sunt et abominabiles facti sunt in studiis suis (Psal. XIII). Cum enim nihil dicendum sit corruptum nisi quod prius fuit integrum, rectores vel pastores quique in hoc quidem dici possunt fuisse integri, quia a Deo sapientia omnimoda ad judicium verum faciendum erant instructi; ideo autem corrupti, quia non secundum datam sibi sapientiam, sed juxta lucri obtinendi quantitatem judicant. Atque utinam [Col. 0636D] ipsi pastores tantummodo dedignarentur pauperibus decimas dividere, et non alios quosdam (monachos dico, apud quos aliqua adhuc hujusmodi cura exercetur) prohiberent, moliti antiquae traditionis decimas ab eorum jure auferre. Cur igitur sanctus Bonifacius, cui Deus tantam in omni Germania potestatem contulit, ut quovis vellet, ecclesias coenobiaque fundaret, sedes episcopales statueret, parochiasque earum divideret, non cuilibet loco, quem sibi [Col. 0637A] specialiter elegit, possessiones et decimas aliquas donare potuit? Nonne per eamdem auctoritatem, qua moderni pontifices militibus aliisque saecularibus hominibus decimas dare solent, sanctus Bonifacius monachis vel pauperibus erogare easdem potuit? Si reliqua ejus statuta videntur sancta, si omnia quae canonicis distribuit sunt laudanda, cur, quaeso, hoc solum quod monachis et pauperibus dedit decernitur injustum? Heu! heu! quod is cui plurima divitibus dare licuit licentiam dicitur non habere pauperibus vel pauca erogare. Super hoc obstupescite, coeli, orbis quoque terrarum et universi qui habitant in eo doleant, quia mundus jam in maligno positus est, adeo ut vivere invideat, illos exstinguere audeat, qui ad hoc specialiter electi et segregati [Col. 0637B] sunt de mundo, ut majori studio intercederent pro ipso.

5. Sed hujus querimoniae interjectio jam finiatur, ut ad id unde recessimus stylus revertatur. Dixi namque prius, quod iterum dico, quia inter omnes litteras quas de sancto Bonifacio habetis, epistolae illius mihi praecipuae viderentur. Unde quascunque huic operi necessarias invenire potui, in unum colligere studui, sperans aliquem aemulum, et tantae auctoritatis ignarum lectorem exinde posse aedificari. Proinde et vos, fratres Fuldenses, unice peto atque admoneo, ut easdem epistolas intentione summa legatis; Deo supplicantes, ut per ejus preces, a quo vel per quem scriptae sunt, quique (ut in eis legitur) sanctam Ecclesiam in Germania positam maximo labore [Col. 0637C] a pravis sacerdotibus quondam eripuit, nunc etiam a similium potestate vos locumque vestrum defendere dignetur. Duos autem libellos, adjuvante Domino, tam de Vita sancti viri quam de epistolis supradictis scribere gestio; in priori quidem referens quis fuerit, quidque ante acceptam Moguntiacensis Ecclesiae sedem in sancta Ecclesia laboravit; in altero vero quid postea usque ad finem vitae suae gloriosum egerit.


Quis sim qui vobis fero munus tale laboris,
Vos quoniam scitis, nolite, precor, dare multis,
Ne persona mei vilis faciat mea sperni.
Sit magis hoc studium vobis deposcere Christum,
Ut sibimet placita maneant praesentia scripta.



LIBER PRIMUS.
[Col. 0637D]


I.---Bonifacius puer ad vitam monasticam anhelans.

Cum gens Anglorum sacrae fidei jugo per sancti Gregorii papae apostolatum subdita, ejus suffragantibus meritis, in sanctorum virorum procreatione prae multis nationibus splendere coepisset, multaque lumina sanctae Ecclesiae, quibus variae cordium obcaecationes illustrarentur, protulisset, inter hujus mundi lumina sanctum quoque Bonifacium, velut luciferum quemdam, caeteris sideribus clariorem, huic mundo edere meruit. Qui nimirum, magna, parentum sollicitudine nutritus, magnarum etiam virtutum per incrementa temporum amator est factus. Nam cum adhuc parvulus esset, si quem forte clericum [Col. 0638A] vel laicum verbi divini notitiam deferentem audire contigisset, mox quantum aetatis suae teneritudo praevaluit, quid sibi suaeque qualitati exinde profectuosum foret tractare coepit. Cumque ita meditatione diuturna sese ad superna erigeret, patri etiam ea quae animo gerebat revelavit, et ut suae consuleret voluntati rogavit. Audiens haec autem pater ejus primum obstupuit, deinde eum increpans, nunc minis, nunc vero blandimentis, ad saecularis vitae curam impellere studuit. Ad haec etiam ut ejus animum adhuc tenerum a concepti perfectione propositi facilius declinaret, promisit se post vitae suae tempora eum et praediorum et omnium rerum suarum haeredem facturum. Praeterea protestatus est lubricae aetati humanaeque fragilitati tolerabiliorem esse activam vitam [Col. 0638B] quam contemplativam, meliusque esse inter mediocres vel extremos regni coelestis cives quemlibet studiis facilioribus contubernium quaerere, quam per maxima et pene impossibilia perfectionis certamina incipere; deinde vero dum ea nequit percurrere, in via deficere.



II.---Patre tandem annuente, eam profitetur.

Sed puer sanctus, virtute divina jam plenus, quanto magis eum pater revocare ad secularia studebat, tanto constantius in incoeptis perdurare, et ad sacrarum litterarum notitiam pertingere, anhelabat. Unde miro dispensationis judicio factum est ut pater, qui solus erat impedimento, repentina infirmitate correptus, pristinam mentis pertinaciam deponeret, puerumque per legatos idoneos ad monasterium, quod [Col. 0638C] prisco nuncupatur vocabulo Adescancastre dirigeret, commendans eum Wolfhardo venerabili ejusdem monasterii abbati, a quo protinus (sicut monasticus ordo poscebat) benigne susceptus, fratribus commendatus, universa religionis munia quae hujusmodi aetas permisit, bene coepit, meliusque de die in diem complevit.



III.---Pie institutus, ad aliud monasterium migrat studiorum ergo.

Postquam vero pueritiae annos transcendit, in tantum se venerabilium institutis fratrum et sacrae lectionis subdidit exercitio, ut quibuslibet momentis augerentur in eo multarum insignia virtutum, implereturque in illo quod Psalmista de quorumdam [Col. 0638D] profectu testatur dicens: Ibunt de virtute in virtutem (Psal. VIII). Denique cum, incessabili sacrarum Scripturarum meditationi deditus, omnem regularis vitae disciplinam sub praefati abbatis gubernatione per annos plures custodiret, ibique tam pro desiderii sui quantitate quam doctorum penuria in lectione divina satiari nequiret, cum consensu abbatis fratrumque suorum, ad monasterium, quod usque hodie dicitur Nuiscelle, pervenit, et beatae memoriae Winberti abbatis, qui venerabiliter eidem monasterio tunc praefuit, magisterium elegit. Ubi tandem tam grammaticae artis metricaeque subtilitatis quam spiritualis intelligentiae desiderata eruditione potitus, adeo in hac pollere coepit, ut ejus scientiae fama undique divulgata, ad ipsum etiam alii causa discendi [Col. 0639A] confluerent. Verumtamen ex tantae scientiae dono sese nullatenus extollebat, nullum minoris ingenii spernebat; sed quanto majori vel litteratoriae intelligentiae vel aliarum virtutum excellentia a Deo prae caeteris promovebatur, tanto humilior, tanto devotior ad ejus compassionis et subjectionis studium sentiebatur, recolens jugiter illud Sapientis: Quanto magnus es, humilia te in omnibus (Eccl. III).



IV.---Sacerdos ordinatus anno aetatis XXX.

Cum ergo eo quo diximus nisu, et ipse alios humilitate ac subjectione praeveniret, et illum alii, sapientiae ejus rumore incitati vel ipsius saluberrima doctrina instructi, mutuo honore praevenirent ut patrem, universis in ejus laudem conclamantibus, atque ad singulos ecclesiastici ordinis gradus eum [Col. 0639B] promoventibus, tandem ad sacerdotalis officii dignitatem triginta aut eo amplius annos habens eligitur. Suscepta vero sacerdotii dignitate qualem se exhibuerit in utriusque hominis contritione, [Forte conditione] ut Sacramenti coelestis dignus fieret participatione, melius colligitur ex operum suorum testimonio, quam ullo verborum indicio.



V.---Synodi statuta ad archiepiscopum fert.

Eodem vero tempore regnante In, West-Saxonum rege, nova quaedam seditio in partibus illis exorta est, pro qua compescenda statim praedicti regis praecepto primatumque suorum consilio synodale servorum Dei statuitur concilium. Quo dum omnes convenirent, et dissensionis exortae causam definirent, [Col. 0639C] sapientibus quibusdam placuit ut universa ibi definita ad archiepiscopi venerabilis Cantuariae civitatis, qui dictus est Berthwaldus, notitiam deferrent. Cui rex, una cum omnium clericorum atque laicorum multitudine consentiens, sciscitatus est quis potissimum hujus legationis delator esse potuisset. Tunc praecipuus inter eos archimandrita Winberth, cujus superius mentionem fecimus; et Wintra, qui monasterio Wessesburch dicto praesidebat; et Beorwart, qui coenobium quod Glestingaburch nuncupatur regebat; necnon et alii multi venerabiles viri sanctum Bonifacium accitum adduxerunt ad regem, dicentes eum legationi tantae idoneum. Moxque, commissa a rege legationis ejusdem causa adhibitisque secum sociis, profectus est ad Cent (Id est, Cantuariam), et archiepiscopo [Col. 0639D] praenominato sapienter, quemadmodum edoctus erat, omnia per ordinem intimavit, et post non multos dies reversus, praefato regi ac praedictis servis Dei ex legationis commissae responso strenue peracto, magnum universis contulit gaudium. Qua de re nomen ejus tam apud saeculares quam apud ecclesiastici ordinis viros celebre habebatur, adeo ut postmodum in eorum synodali saepissime peteretur interesse conventu.



VI.---Abbate aegre consentiente, in Frisiam trajicit.

Sed quia mens ejus, Deo jam dedita, ab omni humano favore fuerat sequestrata, coepit omnimodo tractare qualiter parentum affiniumque suorum consortia relinquere, et ad aliqua procul posita loca pro Christi nomine posset transmigrare. Cumque [Col. 0640A] haec secum diutissime tractaret, solertissimeque deliberaret, tandem ad praedicti abbatis notitiam detulit, et eum ad voluntatis suae consensum magna precum instantia declinare studuit. Qui licet talia admirans diu poscenti obstiterit, licentiamque hujusmodi negaverit, postremo tamen, providentia divina praedestinante, convaluit sermo petentis, et tantam abbatis fratrumque suorum devotionem simul et curam adoptato itineri habere meruit, ut ei necessaria quaeque pro viatico impenderent, variasque supplicationes cum lacrymis prolatas pro eo agerent, postulantes ut angelus Domini bonus comes ejus ubique esset, eumque ad prospera cuncta dirigeret. Ad haec etiam duos fratres, quorum corporali spiritualique juvamine sustentaretur, secum abire permiserunt. Sicque, [Col. 0640B] utriusque hominis supplemento suffultus, prospero cursu profectus est, pervenitque ad locum qui antiquo Anglorum et Saxonum vocabulo appellatur Lundenwic; ac, non multo transacto postliminio, transivit ad Dorstet, ibique aliquandiu commoratus, debitas Deo persolvit die noctuque laudes. Sed quoniam per idem tempus hostilis dissensio, exorta inter Carolum principem gloriosumque ducem Francorum et Ratbodum regem Frisonum, populos ex utraque parte perturbabat, maximaque pars Ecclesiarum Christi, quae Francorum prius in Frisia subjectae erant imperio, Ratbodi persecutione incumbente, idolorum culturae lugubriter reddebatur, ideoque vir Dei, perspecta tantae perversitatis mole, ex [Col. 0640C] illis partibus discessit, et pervenit ad Trecht; ibique etiam commoratus aliquantis diebus, advenientem regem Ratbodum allocutus est, obsecrans ut a tanta pravitate quiesceret.



VII.---Reversus in patriam, abbatis mortui locum recusat. Romam petit.

Post haec vero, peragratis illius terrae partibus, sollicite exploravit si alicubi in ea provincia praedicationis pateret locus. Cumque diuturna inquisitione intelligeret se frustra ibidem praedicando laboraturum, arida spirituali fertilitate arva reliquit, et ad natale solum transmigravit. Interea accidit ut monasterii sui Pater, deposito carnis ergastulo, vitam praesentem finiret; cujus obitu fratres nimium contristati, sed a beato viro spiritualibus colloquiis laetificati, [Col. 0640D] et ut, regularis vitae normam conservantes, Patrem quemlibet spiritualem eligerent omnimodo instructi, omnes ipsum sanctum, qui eo tempore Winfrid dicebatur, unice precabantur, ut pastoralem super eos suscipere curam dignaretur. At ille, altiora quaeque in animo gerens, non eorum preces ullo superbiae fastu despexit, sed quae intentio sua esset humiliter pandens, quod scilicet, despectis cunctis patriae facultatibus atque honoribus, pro Christi amore proque aliorum salute peregrinari vellet, cum omnium charitate et licentia fratrum vota sua obtinuit. Et ut eisdem votis major auctoritas eveniret, adiit etiam ipsius loci episcopum venerandum, nomine Danielem, petens quatenus ejus benedictione et litteris commendatitiis ad Romam profecturus uti [Col. 0641A] mereretur. Quam petitionem episcopus idem nutu divino instinctus benigne suscepit, efficaciter complevit. Nam pastoris providi intentionem gerens, et bonae indolis virum, nomine Stephanum, orbatae congregationi praeesse fecit, et hunc Dei famulum per longas peregrinationis vias ire cupientem ad loca desiderata cum litteris dimisit.



VIII.---A Gregorio papa in Germaniam dirigitur.

Tali igitur benedictione suscepta, protinus valedicens fratribus, proficiscitur per longa terrarum spatia, perque ignotas maris vias, donec collecta undique non modica multitudo servorum Dei, eodem spiritu ferventium, ad eum conveniret. Hi ergo omnes unanimiter per singulos dies multas sanctorum Ecclesias adierunt, obsecrantes ut, opitulante Deo, [Col. 0641B] tutius Alpium juga transcenderent, Longobardorumque ferocitatem erga se leniorem sentire mererentur. Cumque universa ferocissimae gentis discrimina illaesi pertransirent, atque limina beati Petri apostoli prospere adirent, statim debitas Christo grates persolvunt, ibique abolitionem peccaminum atque itineris sui felicem exitum deprecantes, sperata suffragia invenerunt. Nam postquam sanctus vir venerabilem sedis apostolicae praesulem, nomine Gregorium, qui ejusdem nominis Secundus tunc habebatur, allocutus, ei adventus sui causam manifestavit, et quali desiderio diutius desudasset aperuit, mox idem praesul, hilari vultu intuitus in eum, inquisivit an litteras ab episcopo suo commendatitias detulisset. At ille concitus chartam ex more involutam [Col. 0641C] proferens, dedit apostolico. Apostolicus vero, acceptis lectisque litteris, et comperto sancti viri desiderio, sedulum deinceps cum eo colloquium habuit, reverenterque eum ibi commorantem retinens, pro qualibusque sanctorum reliquiis postulabat, illi tradidit. Ad haec etiam illi committens in cunctis Germaniae populis curam praedicandi, tradidit epistolam, cujus exemplar tale invenitur.



IX.---Gregorii epistola.

Gregorius servus servorum Dei, Bonifacio religioso presbytero. Exigit manifestata nobis religiosi propositi tui, etc. (Vide infra, ep. 2.)



X.---Frisia adita, verbum Dei annuntiat.

His litteris acceptis a venerabili papa, profectus [Col. 0641D] est inde ad Longobardorum regem Liutprandum, a quo honorifice susceptus, aliquandiu cum eo est hospitatus. Profectus vero exinde, ardua et praerupta Alpium juga transcendit, incognitosque Bagoariorum et Germaniae terminos perlustrans, in Thuringiam devenit, considerans et explorans in omnibus instar prudentissimae apis, ubi postmodum nectaream sanctae fidei dulcedinem colligere posset. Cumque per aliquot dies in Thuringia commoraretur, interim omnes illius provinciae principes verbis spiritualibus alloquens, ad sacrae fidei agnitionem totiusque religionis tramitem revocavit. Sed et sacerdotes, quos sceleribus variis deditos comperit, sermonibus evangelicis admonens, ad institutionis canonicae normam correxit. Interea vero audita Ratbodi Frisonum regis [Col. 0642A] morte, qui persecutionem magnam per idem tempus in Christianos exercuit, magno repletus gaudio, in Frisiam navigando devenit, ibique verbi divini semina spargens, plurimos ab errore idololatriae retraxit.



XI.---Willibrordo collaborans, episcopus fieri recusat.

Sub eodem quoque tempore per venerabilem Willibrordum Trajectensis Ecclesiae praesulem buccina coelestis doctrinae in Frisiam insonuit: cujus studio sanctus Dei famulus Bonifacius omnimodo congaudens et adhaerens, per tres continuos annos laboravit cum illo, tam in destruendis fanis quam in construendis ecclesiis, omnibusque negotiis divinis. Unde factum est ut quia praedictus pontifex, aetate jam decrepita gravatus, suggerentibus discipulis, [Col. 0642B] solatium suae senectuti providere cupiebat, hunc Dei famulum ad episcopalis regiminis suscipiendum gradum regendumque sibi commissum populum unice obsecraret. Sed ille, talia humiliter respuens, minime se dignum esse episcopali gradu referebat, et ne sibi in annis adolescentiae adhuc constituto tantae dignitatis fastigium imponeret, precibus omnibus instabat, attestans etiam quia, juxta canonicae institutionis praecepta, necdum quinquagesimi anni aetatem, qui hujus gradus culmini conveniret, pleniter reciperet. Praedicto vero pontifice blandis illum verbis increpante et ad suscipiendum episcopatus ordinem instigante, diversisque pro hac spirituali contentione verbis invicem prolatis, hic sanctus vir, in tanto agone positus, placitum tandem excusationis sermonem [Col. 0642C] protulit, dicens: »Onus regiminis, quod mihi indigno imponere cupis, sancte praesul, suscipere non audeo, quia a beato Gregorio papa in Germaniam ob evangelizandi causam directus sum, ipsiusque legationis gratia in has barbaras nationes adveniens, sponte me gubernationis imperio subjeci. Tantum ergo mandatum praeterire et aliud quodlibet negotium subire nullatenus praesumo. Unde, Pater venerande, obsecro ut in illas regiones ad quas a praesule apostolico missus sum, cum tua gratia simul et licentia, transire merear.« Haec audiens sanctus Willibrordus, data benedictione, permisit eum abire.



XII.---Hestones aliosque convertit ad Christum. Binnam mittit Romam.

[Col. 0642D] Ille vero exinde proficiscens, pervenit ad locum cui nomen est Amanaburg, Deum ubique habens conviatorem, cujus etiam virtute atque protectione suffultus, quocunque perrexit, ubique sacrae doctrinae notitiam dilatavit. Cumque ingentem populum Domino in Frisia praedicando acquireret, multique, ab ejus spirituali doctrina educati, ad agnitionem veritatis pervenirent, adeo ut supradictum locum, cui gemini praeerant germani, Dietih videlicet et Dierorolf, Domino Deo auxiliante, obtinens, collecta non pauca fratrum congregatione, monasterium construeret. Tunc etiam alias Germaniae partes praedicandi causa adiit, Hessones videlicet in Saxonum confinio positos. Quos cum similiter a paganicae superstitionis [Col. 0643A] cultu magna ex parte converteret, multaque millia hominum baptismatis sacramento abluisset, misit quemdam ex suis fidelem, nomine Binnam, ad Romam cum litteris, denuntians venerando praesuli apostolico universa quae circa illum divina pietas egerit, quantaque multitudo hominum sancti Spiritus gratia illustrata regenerationis lavacrum ab eo susceperit. Sed et de rebus variis quae ad quotidianam regulae ecclesiasticae necessitatem populique noviter conversi curam pertinebant prudenti interrogatione conscripsit. Praedictus vero legatus cuncta sibi commissa fideliter complens, apostolico praesuli missas detulit litteras, aliasque ab illo super universis quaestionibus propositis continenter responsa magistro suo deferens quantocius rediit.



XIII.---Romam ipse a Gregorio vocatus, fidei suae reddit rationem.
[Col. 0643B]

Cum autem sanctus vir delatas legisset litteras, seque inter caetera invitatum ad Romam intellexisset, mox summum obedientiae gradum contendens, clientum fratrumque circumseptus agmine, Italiae fines adiit, ac Romanae urbis moenibus inspectis, omnipotenti Deo condignas gratiarum laudes retulit, seseque beatorum apostolorum patrocinio commendavit. Deinde comperto sancti viri adventu, statim venerabilis papa Gregorius illum ad se invitavit, et verbis familiaribus salutatum honorifico xenodochio deputavit. Adveniente vero opportuno collocutionis eorum die, ad ecclesiam beati Petri apostoli hic Dei famulus invitabatur. Ubi cum se mutuis ac pacificis satiassent [Col. 0643C] colloquiis, praesul apostolicus illum de Symbolo fideique catholicae traditione inquisivit. Ad haec vir Dei respondit dicens: Quia, domne apostolice, inquisitioni tantae in communi sermone idoneus non sum respondere, quaeso ut fidei quam a me exigis conscribendae tempus mihi concedas, sicque mutis tantum litteris denudatam agnoscere valeas. Quam petitionem cum papa benigne susciperet atque concederet, parvo dehinc tempore transacto, vir Domini sanctae atque catholicae fidei sententiam omni convenientia et eloquentia prolatam litteris praefato principi obtulit. At ille, lectis eisdem litteris, eum juxta se sedere fecit, et ut hujusmodi fidem constanter retineret, diligenter edoceret, admonuit; multa quoque de religione spiritalis vitae cum illo conferens, [Col. 0643D] ita ut interdum integrum pene diem colloquendo ducerent. Ad extremum quot populi per devia idololatriae vel facinorum prius oberrantes, fidei documenta praedicatione perciperent sciscitatus est.



XIV.---Episcopus ab eodem ordinatur.

Cumque apostolico de his omnibus satisfecisset respondendo, tunc ille intimavit sancto viro quia episcopatus gradum sibi imponere voluisset, ut eo constantius errantes quoslibet corrigere, et ad viam veritatis convertere posset, quo majori auctoritate apostolicae dignitatis fulciretur; essetque cunctis tanto acceptior in praedicandi officio, quanto plus claresceret, quia ad hoc a praesule ordinatus esset [Col. 0644A] apostolico. Quae omnia vir Dei sagaciter perpendens, simulque cavens quod scriptum est: Qui noluit benedictionem, elongabitur ab eo (Psal. CVIII), benedictionis tantae gratiam non recusavit. Adveniente ergo ordinationis ejus die, quae erat pridie Kalendarum Decembrium, hoc est in natali sancti Andreae apostoli, imposuit ei venerabilis papa et episcopatus ordinem, et alterius nominis (quod est Bonifacius) dignitatem, nam antea Winfrid dicebatur. Deinde ut eum ad obedientiam sibi successoribusque suis exhibendam, necnon ad omnem sacrae fidei traditionem observandum arctius constringeret, exegit et accepit ab eo juramentum, quod scilicet in antiquis exemplaribus invenitur ita scriptum.

»In nomine Domini Dei Salvatoris nostri Jesu [Col. 0644B] Christi, etc.« (Vide, infra, Juramentum.)



XV.---Litteris papae commendatur.

Postquam ergo hujusmodi promissionem jurando coram Gregorio papa peregit, tunc et ipse eum in omnibus adjuvare, praeferre et venerari studuit. Nam libellum in quo sacratissima ecclesiasticae institutionis jura pontificalibus digesta conventibus habebantur, ei donavit, praecipiens ut tam clerus quam caeteri populi suo regimini subjicendi institutis talibus erudirentur. Sed et familiaritatem sedis apostolicae sibi omnibusque sibi subjectis perenniter reservandam privilegio confirmavit, sicque eum litteris transmissis non solum Carolo duci glorioso, qui per idem tempus Francorum regnum gubernabat; sed etiam universis ecclesiasticis viris principibusque in Germania [Col. 0644C] constitutis muniendum commendavit. Litterarum autem tunc missarum exemplaria, quia locus praesens exigit ut inserantur, hic jam inserere cupimus, primum quidem quae ad Carolum ducem, deinde vero quae ad caeteros principes directae sunt proponentes.



XVI.---Primum Carolo duci Francorum.

»Domno glorioso filio Carolo duci, Gregorius papa. Comperientes te, in Christo dilectissime, etc.« (Vide, infra, epist. 5.)



XVII.---Deinde Episcopis, etc.

»Gregorius episcopus, servus servorum Dei, universis reverentissimis et sanctissimis fratribus coepiscopis, religiosis presbyteris seu diaconibus, gloriosis [Col. 0644D] ducibus, magnificis [a 1Kb] castaldis, comitibus etiam vel cunctis Christianis Deum timentibus. Sollicitudinem nimiam gerentes pro speculatione, etc.« (Vide infra, epist. 6.)



XVIII.---Clero et plebi.

»Gregorius episcopus, servus servorum Dei, clero et plebi dilectissimis filiis in Domino salutem. Probabilibus desideriis nihil, etc.« (Vide, infra, epist. 10.)



XIX.---Principibus Thuringis.

»Viris magnificis Asolfo, Godolao, Wilario, Gunthario, Albordo, et omnibus Deo dilectis Thuringis fidelibus Christianis, Gregorius papa. Insinuatam [Col. 0645A] nobis magnificae fidei vestrae constantiam, etc.« (Vide, infra, epist. 8.)



XX.---Et populo Thuringorum.

»Gregorius, servus servorum Dei, universo populo Thuringorum. Dominus Jesus Christus Filius Dei, Deus verus, etc.« (Vide, infra, epist. 7.)



XXI.---Altsaxonibus.

»Gregorius papa universo populo provinciae Altsaxonum. Sapientibus et insipientibus debitor sum, fratres charissimi, etc.« (Vide, infra, epist. 9.)



XXII.---Carolo duce probante, Hessos aggreditur.

Tantarum itaque litterarum auctoritate suffultus, sanctus praesul Bonifacius, proficiscitur in Germaniam, veniensque ad praefatum principem Carolum, litteras ei Romani pontificis detulit, seseque illius dominio [Col. 0645B] atque patrocinio subjiciens, cum consensu ejus in Hessorum metas, quibus et antea praedicare coeperat, perrexit. Illuc ergo adveniens, reperit plures ex eis relicta Christianae religionis cultura variis erroribus implicatos. Alii namque lignis et fontibus clam vel aperte sacrificabant, alii vero auruspicia et divinationes, praestigia et incantationes exercebant; quidam autem alia nefanda quaedam sacrilegia intendebant, pauci in via veritatis quam semel acceperant perstiterunt. Quorum etiam consilio arborem quamdam mirae magnitudinis, quae prisco paganorum vocabulo appellabatur arbor Jovis, in loco qui dicitur Gesmere, servis Dei secum astantibus succidere tentavit. Ad ejusdmodi autem arboris incisionem magna paganorum multitudo concurrit, cupientes in sanctum [Col. 0645C] virum, veluit inimicum deorum suorum, inter ipsa incisionis opera irruere et interficere. Sed dum eadem paululum incideretur, mox quasi nutu divino agitata, in quatuor partes disrupta est. Quo viso, pagani, qui illuc mente perversa convenerant, abjicientes omnem malitiam, benedicentesque Deo, crediderunt. Tunc sanctus praesul, consilio inito cum fratribus, ex illa ingentis arboris mole oratorium construxit, hocque in honorem sancti Petri apostoli dedicavit.



XXIII.---In Thuringia falsos Christianos revincit. Ordorfense monasterium condit Michaeli, qua occasione.

His itaque peractis, ad Thuringiam quoque profectus est, illiusque populi principes magna ex parte a [Col. 0645D] Christiana religione deficientes corrigere studuit. Postquam enim religiosorum ducum dominatio in eis cessavit, cessare etiam Christianae religionis intentio coepit; falsique quidam Christiani, quorum nomina sunt Drothwin et Bertheri, Canbereth et Hunred, inter eos hospitantes, maximam haereticae pravitatis introduxerunt sectam. Qui scilicet fornicatores et adulteri, cum validissimum adversus hominem Dei excitarent conflictum, veris verborum oppositionibus confutati, dignam recompensationis sortiti sunt sententiam. Nam excommunicati et expulsi sunt de Ecclesia. Cum autem praedicationis ejus fama undique emanaret, credentiumque multitudo excrevisset, [Col. 0646A] ecclesiae instaurantur, monasteria aedificantur. Tunc etiam congregata servorum Dei multitudine, constructum est monasterium in loco qui dicitur Ordorf, sub honore sancti Michaelis archangeli. Qui scilicet omnes apostolico more viventes, labore proprio victum vestitumque acquisierunt. Cur autem in honore sancti Michaelis constructum fuerit idem monasterium, breviter dicendum. Nam cum sanctus Bonifacius praedicando et baptizando in Thuringiam transiret, et prope flumen cui nomen est Oraha, tentoriis fixis pernoctaret, tunc per totam noctem lux magna de coelo sese protendens, locum ubi manebat episcopus circumfulsit: in qua etiam luce sanctus Michael archangelus adveniens, episcopo apparuit, eumque alloquens, in Domino confortavit. Mane itaque facto, [Col. 0646B] laudans et benedicens Deum, ibidem missarum solemnia celebravit. Deinde in eodem loco prandium sibi parari praecipiens, sed a ministro suo audiens cibum quo vesci posset se non habere, respondit: Nonne qui multitudinem populi in deserto quadraginta annis manna de coelo misso potuit pascere, mihi indigno servo suo non praevalet ad unius diei refectionem escam impendere? Haec cum dixisset, ut mensa sibi apponeretur praecepit. Interea quaedam avis advolans, piscem talem qui ad unius diei refectionem sufficeret attulit, et ante mensam projecit. Quo viso, sanctus praesul Deo gratias retulit, piscemque allatum cito praeparari jussit. Illo vero praeparato et comeso, reliquias in flumen projici praecepit.



XXIV.---Unde haec acceperit auctor.

[Col. 0646C] Exinde coeptum carpens iter et Thuringiam peragrans, diligenter investigavit, cujus ille locus esset, ubi visio tanta sibi apparuit. Compertoque quod Hugo, qui dicebatur Senior, illius loci possessor esset, petiit ab eo ut sibi dare dignaretur. At ille petita annuens, primus omnium Thuringorum haereditatem suam tradidit venerando praesuli; deinde vero Albot aliique plures contigua praedicto loco praedia tradiderunt. His igitur adeptis, sanctus Bonifacius rediens, in eodem loco frutecta exstirpare, terramque incolere, jussit, et, jacto fundamento, ecclesiam construi fecit. Haec autem in libro quodam antiquo scripta reperiens, ideo inserere decrevi, ut, agnita causa unde monasterium praedictum exstructum fuerit, et ipse locus, et fundator ejus, angelica visitatione digni, [Col. 0646D] sub veneratione majori habeantur.



XXV.---Cooperatores ex Britannia ascribit.

Praedicans ergo et baptizans sanctus praesul Bonifacius in Thuringorum et Hessorum regionibus, perspexit messem quidem esse multam ibi, sed operarios paucos ad copiosam multitudinem credentium instruendam. Unde in provinciam patriamque suam mittens, exinde tam feminas quam viros religiosos, scientiaque varia imbutos, plures venire fecit, suique laboris onus inter eos divisit. Inter quos erant praecipui viri Burchardus et Lullus, Willibalt et Wunnibalt frater ejus, Witta et Gregorius [a 1Kb] : feminae vero religiosae, matertera scilicet sancti Lulli, nomine [Col. 0647A] Chunihilt, et filia ejus Berathgit, Chunidrut, et Tecla, Lioba et Waltpurgis soror Willibaldi et Wunnibaldi. Sed Chunihilt et filia ejus Berathgit valde eruditae in liberali scientia, in Thuringorum regione constituebantur magistrae; Chunitrud in Bagoariam destinata est, ut verbi divini semina ibidem spargeret; Tecla vero, juxta fluvium Moin, in locis Kihhingen [a 1Kb] et Ochsnofruit nuncupatis collocavit; Liobam quoque ad Biscofesehein, ut illic multitudini virginum congregatae praeesset constituit.



XXVI.---Gregorio III nuntios misit. Pallium ab eo accipit cum epistola.

Cumque millia hominum tam per se quam per suos provinciales ad fidem sacram perducta [Fort. producta] baptismatis unda diluisset, jam defuncto beatae [Col. 0647B] memoriae Gregorio Secundo sedis apostolicae praesule, et Tertio Gregorio eamdem sedem obtinente, iterum beatus Bonifacius Romam legatos misit, qui, apud praesulem praedictum prioris amicitiae foedera renovantes, omnem familiaritatis gratiam quam ab antecessore suo habuisset expeterent, omnemque subjectionem apostolicae sedi debitam a se promitterent, conversionem quoque plurimorum in Germania habitantium intimarent. Postquam vero legati supradicti Romam venientes, venerabili papae talia denuntiabant, statim Deo gratias retulit: deinde non solum omnia familiaritatis et amicitiae jura a sancto Bonifacio postulata promisit, sed etiam ea quae minime petiit; idem archiepiscopatus Pallium direxit, epistolam quoque continentem diversa, pro quibus interrogatus [Col. 0647C] fuerat, praesuli sancto remisit, cujus exemplar subsequenter inseretur.

»Reverentissimo et sanctissimo fratri Bonifacio coepiscopo, ad illuminationem gentis Germaniae, vel circumquaque in umbra mortis morantibus gentibus, in errore constitutis, ab hac apostolica sede directo, Gregorius servus servorum Dei. Magna nos habuit gratulatio lectis, etc.« (Vide, infra, epist. 25.)



XXVII.---Monasteria duo exstruit.

Redeuntes ergo nuntii, et gratiosa praesulis apostolici dona scriptaque reportantes, laetissimum efficiunt sanctum Bonifacium. Unde et debitas Deo laudes gratiasque agens, duas mox ecclesias Domino construxit, unam quidem in Frideslar, quam in honore [Col. 0647D] principis apostolorum sancti Petri consecravit; alteram vero in Hamanaburch, quam in honore sancti Michaelis archangeli dedicavit. Duo quoque monasteriola duabus subjunxit ecclesiis, hisque non minimam Deo servientium concionem subrogavit, ubi hucusque laudis et servitutis divinae officia peraguntur. Quae postquam gesta sunt, sanctus Bonifacius [Col. 0648A] Bagoariorum terras, quibus per idem tempus Hugbertus dux praeerat, adiit, praedicationisque studium apud eos diligentissime exercens, tanto divinae aemulationis zelo armatus est, ut quemdam schismaticum haeretica pravitate plenum, nomine Ermwolfum, juxta canonum decreta, damnasset [damnaverit], atque ab Ecclesia expulisset. His peractis, rursum ad eos qui sub suae gubernationis dioecesi commorabantur remeavit, circuiens ubique et instaurans quae cura poposcit Ecclesiarum.



XXVIII.---Romam tertio profectus, donaria refert et litteras ad episcopos.

Eo etiam tempore Romam ire decrevit, tam pro hoc ut apostolici Patris, cujus faciem necdum agnoverat, salubri frueretur agnitione simul et colloquio, [Col. 0648B] quam ut se sanctorum apostolorum, aliorum sanctorum in urbe Romana quiescentium orationibus commendaret. Profectus [b 1Kb] ergo illuc, multa comitante turba Francorum et Bagoariorum, necnon ex Britannia convenientium, praesentatusque apostolico, benigne susceptus est ab eo; tantaque a cunctis Romanis veneratione habebatur, ut multi ad salutarem ejus doctrinam confluerent, illumque diu secum retinerent. Posthaec vero cum remeare decerneret, muneribus et reliquiis sanctorum pro quibuscunque petiit datis, honorifice ditatus est a praesule apostolico. Adhuc etiam ei epistolas quasdam episcopis, abbatibus atque principibus cunctis in Germania constitutis transmittendas dedit, quarum exemplaria subsequenter his inserentur.

[Col. 0648C] »Gregorius episcopus, servus servorum Dei, dilectissimis nobis omnibus episcopis, venerabilibus presbyteris, religiosis abbatibus omnium provinciarum. Domino cooperante et sermonem confirmante, praesens sanctissimus, etc.« (Vide, infra, epist. 43.)



XXIX.---Ad optimates et populum Germaniae.

»Gregorius papa universis optimatibus et populo provinciarum Germaniae, Thuringis et Hessis, Bortharis et Nistresis, Wedrevis et Lognais, Sudvodis et Graveldis, vel omnibus in orientali plaga constitutis. Quoniam decessor noster sanctae recordationis Gregorius, etc.« (Vide, infra, epist. 44.)



XXX.---Et ad episcopos Bajoariorum.

»Dilectissimis nobis episcopis in provincia Bagoariae et Alamanniae constitutis, Wigoni, Luidoni, [Col. 0648D] Rudolto et Wivilo, seu Addae, Gregorius papa. Catholica sanctorum Patrum auctoritas jubet, ut, etc.« (Vide, infra, epist. 45.)



XXXI.---In Bajoaria tres episcopos instituit.

Acceptis ergo talibus epistolis, sanctus Bonifacius a Roma discessit, Italiamque perveniens, Ticinae urbis ingressus est moenia, et apud Liutprandum [Col. 0649A] Longobardorum regem aliquandiu commorabatur. Inde vero digrediens, terras Bagoariorum ab Otilone duce invitatus visitavit, mansitque apud eos diebus multis verbum Dei praedicans, veraeque fidei sacramenta illic renovans. Inter quae etiam destructores quosdam ecclesiarum populique seductores abigebat, quorum alii falso se episcopatus gradu praetulerunt, alii vero presbyteratus officio se deputarunt; alii etiam, innumera perversitatis figmenta sequentes, magna ex parte populum seduxerunt. Sed sanctus praesul cum tantam sacerdotum fallaciam atque malitiam aliter non posse prohiberi conspiceret, provinciam Bagoariae, Otilone duce consentiente, in quatuor divisit parochias, tresque magnarum virtutum viros eis praefecit, quos ordinatione facta in [Col. 0649B] episcopalem gradum sublimavit: quorum primus, nomine Joannes, in oppido quod dicitur Saltzburg cathedram episcopalem suscepit; secundus Erimbertus [a 1Kb] in Frisingensi Ecclesia regimen pontificale subiit; tertius Gowibolt [b 1Kb] in Ratisponensi civitate, quae metropolis Bagoariae est, pontifex constituitur. Vivilus quoque a praesule apostolico jam ordinatus, Pataviensi (de Passaw) Ecclesiae praelatus est; sed ejus parochia, quae quarta erat, a sancto Bonifacio, sicut caeterae, dividebatur. His ergo pontificibus constitutis et quaecunque tunc corrigenda erant in Bagoaria correctis, ad proprias rediit Ecclesias. Post non multum vero temporis omnia quae tunc in Bagoaria corrigendo gessit, litteris transmissis, praesuli apostolico denuntiavit. At ille, gesta ejus laudans, [Col. 0649C] remisit hujusmodi scripta.



XXXII.---A Gregorio facti approbationem accipit.

»Reverentissimo et sanctissimo fratri Bonifacio coepiscopo, Gregorius servus servorum Dei. Doctoris gentium egregii et beati Pauli apostoli, etc.« (Vide, infra, epist. 46.)



XXXIII.---Carolomanno annuente, synodum Liptinensem celebrat.

Per idem tempus Carolo duce glorioso temporalis vitae cursum consummante, filii ejus, Carolomannus et Pippinus, in patris successerunt imperium. Sed quia ad nutum Carolomanni [c 1Kb] , qui majoris aetatis erat, omnia paterni regni jura disponebantur, hunc sanctus Bonifacius adiens, praesulisque apostolici scripta deferens, omnino poposcit, ut Christianae [Col. 0649D] religionis culturam, quam pater ejus impromptissimo animo coepit et excoluit, ipse quoque pro Dei amore suique regni stabilitate, nec non pro communi omnium sibi subjectorum salute, eodem animo excoleret. His ille precibus quasi divino affatu compunctus, [Col. 0650A] omnes sub imperio suo degentes, laicos simul et clericos, a religione Christiana deviantes, tam regali quam canonica auctoritate ad viam justitiae revocare studuit. Praecipiebat enim ut, conventu synodali habito, ibi omnia juxta canonum decreta corrigerentur, cujus nimirum conventus synodalis statuta, quia non solum saecularibus, sed ecclesiasticis etiam rectoribus aedificationem magnam conferre posse videntur, prout in antiquis exemplaribus scripta invenimus, hic ponere volumus. Sic enim scripta inveniuntur.



XXXIV.---Synodus Germanica in Liptinensi confirmata.

»In nomine Domini nostri Jesu Christi, ego Carolomannus, etc.« (Vide, infra, concil. Germ.)



XXXV.---Auctor in monachorum osores invehitur.
[Col. 0650B]

Tantae ergo religionis statuta a principibus neophytis tunc facta, si comparentur legibus his quae modo a quibusdam rectoribus nostris a pueritia usque in senectam omni disciplina Christiana instructis proferuntur, facile potest agnosci, quantum perfectiores fuerint illi neophyti istis Patribus doctissimis, qui non solum apud reges et principes pro locorum sanctorum utilitate intercedere negligunt, sed etiam ipsi loca sancta sibi commissa omnino destruunt. O mores pravi cunctis omnino dolendi! o miseranda nimis morum mutatio talis! cum pueri senibus, caeci videntibus, imperiti peritis, laici clericis, religiosiores inveniantur. Quondam namque in provinciis multis, ubi, sanctae Ecclesiae vinea noviter plantata, necdum [Col. 0650C] vel notitia fructuum spiritualium ad omnes pervenit, a plurimis saecularibus viris dicebatur: Qui pro fragilitate nostra a consuetis mundi deliciis penitus nos continere nequimus, saltem vel alios continentes ad servitium Dei congregantes, illos nostris corporalibus subsidiis pascamus, ut et orationibus suis, aliisque spiritualibus subsidiis nos pascant ne pereamus. Nunc autem cum omnium virtutum scientia et experientia aliqua et in libris prolata pene ad omnium notitiam pervenit, nullusque Christianorum dicere potest: Quia nemo nos conduxit (Matth. XX), tam clerici quam laici plurimi dicere solent: Quid prosunt tot coenobia vel tanta monachorum agmina? Multo enim melius esset ut praedia quibus iidem monachi inutiliter saginantur, servitio nostro praestarentur. Haec [Col. 0650D] quidem multi verbis, sed multo plures operum suorum attestatione ita esse fatentur, quasi malitia et irreligiositas eorum minus a Domino puniatur, si nullus monachus vel religiosus in hoc saeculo inveniatur.



XXXVI.---Carolomannum et Carolum Magnum laudat ab amore monachorum.
[Col. 0651A]

At Carolomanno praefato longe alia mens erat, qui licet ante sancti Bonifacii praedicationem de religione Christiana parum quid noverit, eo tamen admonente et exhortante citius in timore et amore Dei ita perfectus esse coepit, ut humana simul et divina prudenter disponeret, nihilque saecularia jura sine divini administratione servitii, ad quod coenobialis monasticaque deputatur congregatio, proficere sciret. Similiter et Carolus Magnus, filius scilicet fratris sui Pippini supradicti, qui a Roma usque in Frisiam, ab Hungaria usque in Britanniam, omnia regna suo subegit imperio, cum contra eadem decertaret, non aliter victoriam se adipisci credidit, nisi interim [Col. 0651B] omnia coenobia in eisdem regnis jam constructa supplemento aliquo adjuvaret. Si quis in his dubitet, legat in primis sua gesta, deinde circumeat monasteria quae sub tempore suo fundata habuit Italia, vel Gallia, sive Germania, et inveniet ea aliqua Caroli largitate sublimata, quaedam quidem privilegio libertatis, quaedam vero praediorum donis, nisi forte ex sub equentibus regibus seu episcopis sint ablata. Multi namque reges ejusdem Caroli successores, licet in praeclaris moribus ac studiis pluribus effulserint, in hoc tamen nimis deliquerunt, quod monasteria nonnulla, vel ipsi tam immensa obsequii sui exactione quam praediorum ablatione destruxerunt, vel episcopis seu etiam laicis quibusdam, nihil minus quam monasticam religionem curantibus, destruenda [Col. 0651C] tradiderunt. At Carolus noster non solum haec minime fecisse fertur; sed etiam e contra quondam ad episcopatum pertinentia, praediis duplicibus redditis, cum consilio communi, ab episcopali ditione absolvit, libertateque regali sublimavit, praenoscens, ut reor, prophetiae spiritu (quod et nos cernimus, et anteriores nostri jamdiu impletum viderunt), loca sancta, quae necessariis omnibus sufficienter erant redimita a suis institutoribus, tradita vero episcopis, et in penuriam maximam et in destructionem totius disciplinae regularis ventura fore. Sed hoc nequaquam idcirco dico, quod omnia coenobia episcopis subjecta destructa sciam, sed partem maximam. Quod tamen eo magis dolendum et miserandum videtur, quo minus ab ignorantibus legis divinae [Col. 0651D] praecepta, sed a doctissimis agitur, qui commissa sibi destruentes coenobia, non solum ipsi peccant, sed etiam laicos peccare faciunt in eadem destructione. Quis enim laicorum non putat sibi jam licere quidquid clericos cernit facere? Unde in his omnibus Carolum proponere possumus ad exemplum. Sicut enim inter reges successores videlicet suos non est inventus similis illi qui conservaret legem Excelsi, ita nullus eorum post eum tanta gloria tantaque potentia potitus est in hoc saeculo, meritoque de illo dicitur: Non recedet memoria illius, et nomen ejus requiretur a generatione in generationem. Quia [Col. 0652A] ergo occasio talis se praebuit, ut, commemorantes quanta religio sub antiquis principibus, quantave fuerit destructio religionis ejusdem sub modernis, per hujusmodi opposita, quibus quid sit melius declaratur, aliquos etiam incitaremus ad meliora, nemo, precor, haec indigna lectu et auditu decernat, sed potius attendens, si in tanta destructione reus exsistat, poenitere et emendare studeat, dum veniae tempus, Domino praestante, tenemus, ne forte occupati die mortis quaeramus spatium poenitentiae, et invenire non possimus. Sed de his satis dictum, revertamur jam ad incoepti sermonis exordium.



XXXVII.---Gewiliebe ob homicidium deposito. sufficitur in sedem Moguntinam.

Cum ergo Carolomanni praecepto sanctique Bonifacii [Col. 0652B] consilio synodalis conventus haberetur, multi ibi non solum clerici quilibet haeretica pravitate decepti ab Ecclesiae communione expellebantur, sed etiam episcopi, qui pro aliqua capitalis criminis macula diffamati erant, deponebantur. Erroris autem totius qui tunc in Germania excreverat maximi fuerant auctores duo haeretici, quorum unus Clemens, alter vero Aldebertus [Al., Eldebertus] dicebatur. De quibus postmodum cum epistolas ad Zachariam papam missas proferre coeperimus, dicetur congruentius, in his enim omnis mortifera eorum haeresis replicatur. Quidam enim episcopus [a 1Kb] , nomine Gewilieb [Al., Gewiliob; Sur., Gervilius], Moguntiae civitati praelatus, tunc deponebatur. Cur autem depositus fuerit, hic subsequenter enarrabo. In illis [Col. 0652C] namque temporibus Saxones devastabant Thuringiam regionem. Quamobrem populi ejusdem regionis confugientes ad supradictum principem Carolomannum, quaerebant ab eo auxilium. Qui mox pro eorum ereptione exercitum misit, in quo simul Geroldus Moguntiacensis tunc episcopus, pater scilicet praefati Gewiliebis, jussus transivit. Cumque congressio facta fuisset bellantium et invicem semet ferientium, Geroldus episcopus interfectus ibi inter alios occubuit. Deinde filius ejus Gewilieb, adhuc laicus in palatio constitutus, pro sedando patris dolore, clericatus officio promovebatur, et ad regendam Ecclesiam Moguntiacensem post obitum patris subrogabatur. Post non multum vero temporis iterum Carolomannus, exercitu congregato, contra [Col. 0652D] Saxones perrexit, secumque eumdem Gewilieben duxit. Consistentibus autem utriusque populi exercitibus cis citraque ripam fluminis Wisaraha, praecepit Gewilieb puerum suum inter hostes pergere, illicque nomen ejus qui patrem suum occiderat diligenter inquirere. Cumque puero jussa complenti responderetur a quodam, proxime illum adesse quem quaereret: Venire rogate, inquit, cum huc quantocius, quia secum sermocinari Senior (Gallice Seigneur) appetit meus. Quo veniente et utrinque alterius adventu denuntiato, mox praeparatis equis ab utroque itur, et in medio amne occurrentibus [Col. 0653A] atque colloquentibus ait Gewilieb episcopus:

Accipe jam ferrum, quo patrem vindico charum.
Haec igitur dicens, gladio mox perfodit illum.

Qui statim corruens ex equo, in flumine exhalavit spiritum. Cumque sui talia agnoscerent, ab omnibus clamabatur, utrinque consertis cuneis summopere dimicabatur; superatisque Saxonibus Carlomannus cum suis ad propria remeavit, nemine id quod factum est a Gewiliebe in homicidii crimen imputante. Unde et reversus solitos episcopales sibi vindicavit usus. At sanctus praesul Bonifacius inter caetera correctionis colloquia, haec pariter in conventu synodali protulit, attestans nullum homicidii reatu pollutum debere episcopali sacerdotio fungi. Ad haec etiam ei objecit, propriis oculis se perspexisse illum cum avibus [Col. 0653B] canibusque jocantem, quod episcopo nullatenus liceret. Audiens autem haec Gewilieb, sentiensque se nullo modo contra stimulum vel saecularis potentiae seu auctoritatis canonicae, quae, mediante sancto Bonifacio, in omnes coram positos deferebatur, calcitrare posse, judicio consentit communi, depositusque est ab ordine episcopali. Quo deposito, statim sanctus Bonifacius a supradictis principibus, Carolomanno videlicet et Pippino fratre ejus, Ecclesiae Moguntiacensi praeficitur. Et ut ejus dignitas eminentior foret, decreverunt iidem principes ecclesiam Moguntiacensem, quae prius alteri subjecta erat, metropolim omnium in Germania positarum Ecclesiarum efficere; moxque legatione facta, illud a praesule apostolico impetravere [a 1Kb] .



XXXVIII.---Episcopos tres instituit. Bonifacius Germanis colendus ut Pater.
[Col. 0653C]

Tali ergo auctoritate suffultus sanctus Bonifacius, coepit undique quasi novus archimandrita quae divina sunt plantare, diabolica vero exstirpare, coenobia ecclesiasque aedificare, pastores cautissimos ecclesiis eisdem praeponere. Nam praeter multos quos antea constituit episcopos, in quibus erant venerabiles viri Willibaldus et Burchardus, quorum priorem in loco Eichstat nuncupato episcopum, alium vero in urbe quae Wirzburg dicitur episcopum constituit, tunc Gregorium ad Triech [b 1Kb] episcopali ordine consecratum direxit, Lullum etiam in Moguntia ipse adhuc vivens sibi subrogavit episcopum. Multa quidem et alia tunc ab eo gesta sunt in Germania, quae [Col. 0653D] in epistolis tantummodo inveniuntur scripta. Unde libet inserere epistolas easdem, vel ab eo ad Zachariam papam, qui per idem tempus sedem apostolicam gubernabat, vel ab eodem Zacharia ad illum, seu pro illo ad quoslibet Germaniae principes transmissas, quas undecunque colligere possumus. Nam illas quas ad gentis suae populos, id est, Anglos transmisit, praetermittere volumus, ne legentibus aliquod taedium conferre videamur, maxime cum nobis nostra sufficiant. Nostra autem dico, quae pro patribus [Col. 0654A] nostris, Germanis scilicet, salvandis scripsit, vel ab ullo scripta recepit, in quibus nimirum epistolis maxime potest agnosci, quantam curam et disciplinam, quantam paternitatem et pietatem habuerit circa omnes Ecclesiae suae filios, quos ipse per Evangelium genuit, quodque, juxta Apostolum (I Cor. IX), omnibus omnia factus sit, ut omnes lucrifaceret. Unde confidenter dico, quia quicunque filiorum ejus, Germanorum videlicet, agnito tanti Patris labore, vel ex scriptis, vel vulgaribus dictis, non eum quantacunque praevalet veneratione amplectitur, in honore quem parentibus exhibere jubemur negligens invenitur. Quod si negligentia peccatum est, et peccatum omne punitur, negligentia ergo simul punienda creditur. Ad [Col. 0654B] haec etiam si, juxta Apostolum, patres quos carnis nostrae habuimus eruditores reverebamur, nonne multo magis obtemperabimus patri spirituum? Pater namque spiritalis non solum Deus omnipotens dicitur, sed etiam omnes quorum doctrina et exemplis ad agnitionem veritatis instruimur, ad stabilitatem religionis incitamur. Sicut et Abraham ob fidei obedientiaeque suae meritum, cunctis imitandum, pater omnium dictus est Christo credentium: haud aliter sanctus praesul Bonifacius omnium Germaniae incolarum dici potest, pro eo quod illos verbo sanctae praedicationis primitus Christo genuit, exemplis confirmavit, postremo animam quoque suam pro ipsis posuit, qua charitate nemo majorem valet exhibere. Quae cum sit bonorum omnium origo et finis, nos [Col. 0654C] quoque in hoc terminum ponamus libelli praesentis, quatenus ad tempus cessante labore, legendi lector et auditor vires possit reparare.



LIBER SECUNDUS.

In priori quidem libello, prout ingenioli nostri parvitas permisit, utque scriptorum antiquorum testificatio edocuit, de conversatione, et peregrinatione, nec non praedicatione sancti Patris nostri Bonifacii diximus. Jam libet, ut, donante Deo, possum, in hoc libello sequenti pandere quantum post acceptum Moguntiacensis Ecclesiae praesulatum pro sancta Ecclesia laboraverit, contra haereticos vel falsos Christianos certando, qualique exitu felicem passionis [Col. 0654D] suae palmam compleverit. Sed illud superius cum epistolis tantummodo explanandum est, quia in his sufficienter et evidenter scriptum invenitur. Nec decet ut, praetermittentes ea quae satis prudenti aperta ratione prolata sunt, alia quasi meliora componamus, cum hujus vitium nec in ipsis saecularibus litteris, nedum in sacris agi conveniat. His ergo praelibatis, nunc ad ipsas quas promisimus epistolas scribendas transeamus, ponentes in primis illam quam et primo ad Zachariam papam direxit epistolam. Quae licet [Col. 0655A] ante synodum subscriptam [Leg., suprascriptam] directa fuerit, tamen quia ad sequentium epistolarum relationem ex parte respicit, et sub unius praesulis tempore haec omnesque quae subsequentur scriptae sunt, nos quoque simul scribere decrevimus.



I.---Bonifacius scribit Zachariae.

»Domino charissimo, summi pontificatus infula praedito, viro Apostolico Zachariae, Bonifacius servus servorum Dei. Confitemur, domine Pater, quia postquam cognovimus, etc.« (Vide, infra, epist. 49.)



II.---Zachariae responsio.

»Reverentissimo et sanctissimo fratri Bonifacio episcopo Zacharias servus servorum Dei. Susceptis sanctissimae fraternitatis tuae, etc.« (Vide, infra, epist. 50.)



III.---Baptismus an et qua forma vitiata iterandus.
[Col. 0655B]

»Reverentissimo et sanctissimo fratri Bonifacio coepiscopo Zacharias servus servorum Dei. Virgilius et Sidonius religiosi viri apud Bajoariorum, etc.« (Vide, infra, epist. 56.)



IV.---Romana synodus sub Zacharia contra Aldebertum et Clementem.

»In nomine Domini Jesu Christi, imperante domino piissimo Augusto, etc.« (Vide, infra, concil. Rom.)



Bonifacii epistola recitata in synodo.

»Excellentissimo Patri atque apostolico pontifici Zachariae papae Bonifacius, servus servorum Dei, optabilem in Christo salutem. Postquam me ante annos prope triginta, etc.« (Vide, infra, epist. 57.)



V.---Epistola encyclica Zachariae ad episcopos.
[Col. 0655C]

»Dilectissimis nobis Reginfrido, etc. Gratias ago Deo Patri omnipotenti et Domino, etc.« (Vide, infra, epist. 68.)



VI.---Alia encyclica de confirmatione synodi a Bonifacio habitae.

»Zacharias papa universis, etc. Referente nobis reverentissimo, etc.« (Vide, infra, epist. 48.)



VII.---Item alia de eadem re et variis dubiis.

»Reverentissimo et sanctissimo fratri Bonifacio coepiscopo, Zacharias, etc. Cum nobis sanctissimae fraternitatis tuae syllabae, etc.« (Vide, infra, epist. 60.)



VIII.---Zachariae epistola de capitulis ad Pippinum missis, et de haereticis.

[Col. 0655D] »Reverentissimo Bonifacio coepiscopo Zacharias, etc. Egregie nos admonet apostolus Paulus, etc.« (Vide, infra, epist. 64.)



IX.---Idem variis dubiis respondet.

»Reverentissimo fratri Bonifacio coepiscopo Zacharias, etc. Sacris liminibus beati apostolorum, etc.« (Vide, infra, epist. 71.)



X.---Zachariae confirmatio de archiepiscopis ordinatis.

»Reverentissimo fratri Bonifacio Zacharias. Legimus in libro Actuum apostolorum, etc.« (Vide, infra, epist. 54.)



XI. Zacharias queritur cur pro solo Grimone pallium petat Bonifacius.

»Reverentissimo fratri Bonifacio Zacharias, etc. [Col. 0656A] Suscipientes sanctae fraternitatis tuae litteras, etc.« (Vide, infra, epist. 55.)



XII.---Bonifacius per Lullum consulit Zachariam de conversatione cum malis sacerdotibus.

»Reverentissimo patri . . . . . Zachariae Bonifacius, etc. Paternae pietatis vestrae sanctitatem, etc. (Vide, infra, epist. 75.)



XIII.---Zachariae responsio.

»Reverentissimo fratri et coepiscopo Bonifacio Zacharias, etc. Benedictus Deus et Pater Domini nostri, etc.« (Vide, infra, epist. 76.)



XIV.---Zacharias Bonifacio gratulatus, ei Moguntiam metropolim confirmat.

»Zacharias papa Bonifacio, etc. Qualiter Dominus Deus noster, etc.« (Vide, infra, epist. 72.)



XV.---Privilegium Fuldensi monasterio concedit.
[Col. 0656B]

»Zacharias papa Bonifacio episcopo, etc. Quoniam semper sunt concedenda, etc.« (Vide, infra, epist. 77.)



XVI.---Non omnes Bonifacii epistolas invenire potuit auctor.

Hucusque cum epistolarum serie sufficiat intimasse qualis labor quantave cura sancto Bonifacio fuerit circa omnes quos ipse ad Christianitatis cultum convertit. Si quem vero moveat quod plurimae epistolae, quarum mentio fit in suprascriptis epistolis, hic pariter scriptae non habentur, sciat illud hac de causa accidisse, quoniam nusquam eas invenire potui. Deinde in primis dicere volo quanta Carolomanni principis devotio fuerit circa Fuldense monasterium. Rationabile [Col. 0656C] etenim videtur eamdem devotionem intimare, non solum ad declaranda tanti viri beneficia, verum etiam ad profectum illorum qui exemplis bonis aedificari merentur, pariterque ad confusionem eorum qui, licet optima quaeque sciant, videant, audiant, in nequitia tamen solita perseverant, ore tantummodo Deum confitentes, sed factis negantes; cordium aures ad saecularis vitae amorem reserantes, sed ad praecepta divina obdurantes. Princeps igitur praedictus, quamvis undique adjacentium provinciarum bello comprimeretur, non tamen ideo a procuratione sanctorum locorum servorumque Dei retrahebatur, credens utique arma spiritualia, id est, virtutes animae, multo fortiora esse quam corporalia, nullamque spem habens in multitudine absque spirituali [Col. 0656D] fortitudine, juxta illud: Non salvatur rex per multam virtutem, et gigas non salvabitur in multitudine virtutis suae (Psal. XXXII). Postquam ergo omnia Christianae religionis jura, ut in praecedentibus libri hujus scriptis agnosci potest, tam falsos Christianos quam haereticos expellendo, juxta sancti Bonifacii consilium correxit, illius etiam vota in monasterio Fuldensi noviter constructo implevit. Nam cum abbas Sturmi illum locum, ubi nunc situm est idem monasterium, cum fratribus quibusdam incolere coepisset, ejusdemque loci qualitatem sancto Bonifacio denuntians satis laudavisset, tunc ille ad Carolomannum pergens, suppliciter obsecravit eum, dicens: Perpetua remuneratione tua omnipotentem [Col. 0657A] Deum exoro, si mihi succurrere dignaris, ut in orientali regno tuo monasterium construere monasticamque vitam instituere possim. Habemus enim in solitudine, quae Bochonia nuncupatur, juxta fluvium qui dicitur Fulda, locum satis aptum famulantibus Deo repertum, qui ad vestram pertinet ditionem, quem scilicet locum a pietate vestra nobis concedi petimus, quatenus in hoc Christo servire queamus. Quo audito, Carolomannus nutu Dei gavisus est, et convocans omnes palatii sui milites, petitionem episcopi eis intimavit, atque coram eis locum postulatum tradidit episcopo, dicens: Locum igitur quem petis, et quem juxta ripam fluminis Fuldae situm asseris, totum quidquid in hoc sub mea potestate consistit, ab hodierna die in jus Domini trado, ita ut [Col. 0657B] ab illo loco undique, ab oriente scilicet et occidente, a septentrione et meridie, marcha [a 1Kb] per tria milliaria passuum tendatur. Hac itaque traditione facta, misit etiam nuntios, qui omnes nobiles in regione Grabfeldt habitantes congregarent, eosque suppliciter rogarent, ut omnes qui infra marcham supranominatam aliquid proprietatis haberent, facerent quae et princeps fecisset, tradens videlicet in obsequium Domini monasteriique a sancto Bonifacio construendi. Cumque a nuntiis praesignati omnes fuissent congregati, principisque petitionem cognovissent, mox cum omni devotione quidquid proprietatis ibidem habuerunt Deo sanctoque Bonifacio, nec non abbati venerando Sturmi possidendum tradiderunt. Ut autem haec traditio in perpetuum corroborata [Col. 0657C] permaneret, Carolomannus, cujus instinctu haec omnia agebantur, jussit chartam suae traditionis scribi, quam ipse sigillo proprio firmare studuit.



XVII.---Carolomannus vitae monasticae desiderio regnum Pippino cedit.

Cum igitur haec et his similia idem Carolomannus faciens, in dilectione Dei et proximi magis ac magis proficeret, sed eamdem dilectionem non ea qua voluit integritate in saeculari habitu constitutus implere praevaleret, elegit optimam partem quae non auferetur ab eo. Nam reliquit ampla terrenae potestatis regna, et ad Cassinum montem, in quo tunc arctissima monasticae vitae disciplina habebatur veniens, monachus ibi efficitur, Pippino fratri committens [Col. 0657D] munia regni. Hic itaque, accepta paternae et fraternae potestatis monarchia, quae tunc major-domus [Majordo-matus] dicebatur, eamdem devotionem, eamdemque sollicitudinem, quam et frater ejus, excoluit tam in divinis quam saecularibus negotiis, secutus per omnia sancti Bonifacii consilia. Qua de re contigit ut cum se Deo, qui deponit potentes de sede et exaltat humiles, submittere jugiter studeret, regalis potentiae [b 1Kb] excellentiam obtineret. Tanta vero [Col. 0658A] dignitate sublimatus, eodem modo quo et antea sanctum Bonifacium diligere simul et venerari studebat, unde etiam traditionem fraternam suis litteris roborare curavit. Quarum litterarum exemplar hic inserere cupio, ut Fideles quique inde instruantur, raptores vero iniqui videant et confundantur.



XVIII.---Pippini itidem Privilegium.

»Pippinus rex Francorum, vir illustris, Bonifacio archiepiscopo et legato Germanico ab apostolica sede directo. Quia veneranda paternitas tua nostram excellentiam postulavit, etc.« (Vide, infra, epist. 95.)



XIX.---Adalgeri donatio coelitus vindicata. Ultio in contradicentes.

Eodem tempore contigit ut quidam clericus, nomine [Col. 0658B] Adalger, bonae conversationis vir, sancto Bonifacio adhaereret, eique fideliter ministraret. Post modicum vero temporis, infirmitate gravi captus, cum se in extremis hujus vitae positum sentiret, cum consilio viri Dei, quaecunque praedia ex haereditate paterna habuit, ad sanctum Martinum tradidit. Sed, eo defuncto, fratres ejus, Asperth et Truttmunt, omnia quae tradidit in locis subternominatis, id est, ad Amanaburg, ad Brettenbrunum et Seleheim [c 1Kb] , in suam potestatem redigebant. Cumque pro hac causa a defensoribus episcopi admonerentur, responderunt se velle cum juramento affirmare quod fratris praedia merito sibi vindicarent. Cui juramento episcopus se adfuturum promisit. Adveniente ergo die statuto, et congregata multitudine copiosa propinquorum [Col. 0658C] suorum, ut promissum juramentum complerent, advenit etiam vir Dei pariter. Cum autem praedicti homines juramenti faciendi adjutores secum ad altare traxissent, dixit episcopus: Vos soli jurate si vultis, nolo ut omnes hos congregatos perdatis. At illi, nihil morantes, juramentum fecerunt. Quo facto, episcopus dixit ad illos: Jurastis? Qui respondentes: Juravimus, inquiunt. Tunc episcopus ait ad Aspertum: Major ursus te occidat. Deinde ad Trutmundum dixit: Nunquam ex semine tuo videas filium vel filiam. Quod scilicet utrumque ut a sancto episcopo praedictum est eventus rei probavit. Nam, post modicum temporis, Asperto ad mensam sedente, venerunt qui dicebant ursum magnum discurrere per campum. At ille equo celeriter ascenso [Col. 0658D] et venabulo arrepto coepit ursum persequi, antequam praepararent se comites sui: in quo itinere equo delapsus, totusque per membrorum compagines confractus interiit. Cum autem servi illius ad illum properantes pervenissent, invenerunt eum jam mortuum. Truttmunt vero audiens sancti viri prophetiam in fratre suo esse completam, nimis expavit, et mox praedia injuste ablata ad altare sancti Martini reddidit.



XX.---Bonifacius Frisiam repetit, Lullo Moguntiae substituto.
[Col. 0659A]

Post haec igitur cum sanctus praesul Bonifacius verbi divini semina, quae infra Germaniae Galliaeque confinia jecit, in cordibus credentium jam pullulasse et fructum facere cerneret, nec non, vicinam corporis sui solutionem praenoscens, sitiret omni modo quando veniret et appareret ante faciem Dei, decrevit adire Frisonum populos, olim quidem ejus doctrina ad Christianae religionis culturam conversos, sed, fallente diabolo, iterum quosdam eorum ad pristinum gentilitatis errorem devolutos, ut aut eos Deo reconcilians ibi praesentem vitam fructuosa pace finiret, aut, si hoc magis Deo placeret, pro ejus nomine quaecunque ibidem adversa et cruciamina sibimet occurrerent, [Col. 0659B] usque ad mortem sustineret. Sed priusquam tanti discriminis iter arriperet, sciens non convenire, ut, pro alienis ovibus salvandis laborans, proprias sibique commissas oves perire permitteret, sanctum Lullum, qui fidelissimus praedicationis et laboris sui comes exstitit, cujusque probitatem omni dignitate condignam satis agnovit, cum consensu venerandi regis Pippini, nec non episcoporum et abbatum atque canonicorum, omniumque procerum ad suam dioecesim pertinentium, pro se episcopum elegit et ordinavit. Nam ab apostolico praesule jam ante eumdem pro se ordinandum impetravit. Quo facto, mox illum manu propria apprehendens, commendavit cunctis principibus ibidem congregatis, ut ei tanquam Patri obedirent, et adjutores ei in omnibus necessitatibus [Col. 0659C] existerent.



XXI.---Ejus monita ad Lullum, et profectio.

Deinde profectus ad eos qui in Thuringia et qui circa Rhenum habitabant, eadem faciebat. Novissime vero ipsum Lullum admonens dixit: »Quoniam resolutionis meae tempus appropinquat, voluntas mea est proficisci ubicunque me divina gratia dirigere voluerit. Sed tu, fili charissime, commissarum animarum curam age, tu populum ab errore revoca, tu inchoatam monasterii mei basilicam prope Fuldam perfice, ibidemque corpus meum, quocunque obiero, sepulturae committito. Ad haec etiam quae itineri nostro jam necessaria sunt provide, et linteum quo istud decrepitum corpus post obitum meum involvatur in theca librorum meorum repone.« Postquam [Col. 0659D] loquendi finem fecit sanctus Bonifacius, beatus Lullus, licet ex imo pectore suspiria multa traheret, licet ex nimio dolore lacrymatus fuisset, non tamen aliud quam tantus Pater proposuit suggerere praesumpsit. Paucis itaque diebus transactis, navim cum conviatoribus ad hujusmodi iter electis ascendit, et Rheni fluminis alveo defertur, donec aquosa Frisonum arva ingrediens, in stagnum quod lingua eorum Almeri dicitur sospes perveniret. Ubi circunquaque pergens, verbum Domini cum fiducia praedicavit, [Col. 0660A] ecclesias ingenti studio construxit. Tantam autem gratiam Dominus famulo suo contulit, ut post paucos dies multa millia virorum ac mulierum cum commilitone suo chorepiscopo [a 1Kb] Eoban baptizaret. Hunc namque ad sublevandam senectutem suam, injuncto sibi episcopatu in urbe quae dicitur Thret subrogavit. Erant etiam ei fautores presbyteri tres et totidem diacones, quorum haec sunt nomina: Wintrung, Waltheri et Adalheri, Hamunt, Skirbalt, et Derso; Vaccar vero et Kundekar, Williheri et Hadolf ex monastico Ordine erant sequentes eum. Qui omnes unanimiter cum sancto Bonifacio laborantes in praedicatione Evangelii, meruerunt consortes fieri in palma martyrii.



XXII.---Bonifacius a Frisiis circumventus verba facit ad suos.
[Col. 0660B]

Nam cum per latas Frisonum regiones, praedicandi causa, discurrissent, venissentque ad flumen quoddam, Borthne vocatum, quod est in finibus eorum qui rustica dicuntur lingua Auster et Westeriche, sanctus Bonifacius, suorum tantummodo clientum comitatu stipatus, jussit ibi tentoria figi, cupiens videlicet in eodem loco eorum qui nuper baptizati erant adventum exspectare confirmationis gratia. Dies enim appropinquabat, qui ad eamdem confirmationem statutus erat. Cumque dies praedestinatus advenisset, et ortus sol altiores lineae suae gradus jam praeoccupasset, tunc omnes qui quasi filii a patre exspectabantur, indignam ad accipiendam sancti Spiritus gratiam quae ipso die per sacram confirmationem [Col. 0660C] offerenda erat super illos, versa vice, pro amicis inimici, pro novitiis fidei cultoribus [b 1Kb] novi lictores cum ingenti strepitu horrendoque armorum sumptu in castra sanctorum proruperunt. Quo viso, pueri ex castris prosilientes, armisque sese accingentes, sanctos contra populi furentis multitudinem defendere gestiebant. Sed sanctus Bonifacius, audito tumultuantis turbae impetu, primo quidem ad munimenti spiritualis asylum confugit, sumens videlicet sanctorum reliquias quas secum indesinenter habere consueverat. Deinde vero, accitis ad se clericis, e tentorio processit, et pueros suos ad resistendum paratos compescuit, dicens: »Nolite, quaeso, pueri mei, pugnare, nolite adversariis nostris bellum inferre, quia sacrae Scripturae verbis edocemur, ut non [Col. 0660D] solum malum pro malo non reddamus, sed etiam bonum pro bono exhibeamus. Jam enim diu optatus adest dies, jam tempus illud advenit, quo de laboriosa hujus saeculi aerumna ad aeternae beatitudinis invitamur gaudia. Cur ergo tantam gratiam, tantam gloriam a nobis secernere et auferre vultis? Quin potius confortamini in Domino, et oblata gratiae divinae dona nos gratanter suscipere permittite. Sperate duntaxat in Domino, et ipse liberabit nos ab omnibus periculis.« Haec et similia dicens, animos [Col. 0661A] virorum suorum compescuit ab omni tumultu bellorum. Deinde etiam clericos cujusque ordinis patria liberaque voce admonens, ait: »O fratres charissimi, si qua divini amoris cura, si qua admonitionis meae memoria maneat in vobis, in hora ostendite praesenti, recolentes illa dominica verba: Ne terreamini ab his qui occidunt corpus, quoniam animam non possunt occidere. Spei itaque vestrae anchoram in Deo figite, quia post breve hujus vitae spatium perpetuae remunerationis vobis bravium consortes faciet supernorum civium. Nolite, precor, diuturna invictissimae mentis bella in hac parvissima perdere hora, nolite perversis gentilium adulationibus implicari; sed subitaneum quod nobis jam imminet mortis periculum pro illius amore qui pro nobis passus est [Col. 0661B] constanter et viriliter sustinete, ut cum illo perenniter possitis gaudere.«



XXIII.---Martyrio afficitur cum sociis. Sicarii rebus ipsorum direptis, mutua sese caede perimunt; reliqui libros dispergunt, postea repertos, et ipsi post triduum caesi.

Necdum vero hujus salutiferae admonitionis verba a sancto Bonifacio, discipulos ad coronam martyrii incitante completa sunt, et ecce furens multitudo paganorum cum gladiis omnique infesta armatura super eos irruit, eorumque corpora felici caede cruentavit. Quod cum fecissent, confestim victricem damnationis suae causam augentes, primo quidem ingressi sunt castra, et omnia quae illic erant reposita tam in libris quam in capsellis reliquiarum suarum abstulerunt, arbitrantes se in eis reperturos [Col. 0661C] multos auri et argenti thesauros. Deinde vero ad naves currentes, asportaverunt etiam ea quae de quotidiano clericorum puerorumque victu illic remanserant. Ubi cum aliquid vini inter caetera reperissent, coeperunt ex eo gustare, furentemque animum inebriare. Post haec vero tractare et consulere studuerunt qualiter illum qui putabatur inventus esse auri et argenti thesaurum invicem dividerent. Cumque prolixius de tantae pecuniae sermocinantes divisione nequirent rem pacifico consensu definire, tanta inter eos subito discordia et disceptatio exorta est, ut eodem furore, eadem vesania, eisdem armis, quibus antea sanctos martyres jugularant, semetipsos mutua condigna caede necarent, justo Dei judicio [Col. 0661D] illis occurrente et in tam reprobum sensum cadere permittente, ut eumdem gladium quem evaginaverunt ad interficiendos salutis suae ministros, transfigerent in corda sua. Hujusmodi igitur strage finita, qui supererant, iterum de pecuniarum opinione gaudentes concurrebant, et, fractis librorum repositoriis, pro auro volumina, pro argento, divinae doctrinae chartas reperiebant. Unde, solita dementia arrepti, eosdem libros quos invenerunt, alios quidem per campi planitiem, alios vero per palustria loca disperserunt, quosdam autem in quibuslibet locis incongruis projicientes absconderunt. Verumtamen [Col. 0662A] omnipotentis Dei gratia, ut claresceret quanti esset meriti, cujus iidem fuerant libri, postea, magno temporis spatio transacto, reperti sunt intemerati, et ad ecclesias in quibus usque hodie haberi possunt, a singulis inventoribus reportati. Inter eosdem vero libros repertus est sancti Evangelii liber, quem beatus vir pro sanctitate sua secum jugiter ferre solebat. Hic ergo quamvis gladio acuto, ut adhuc ab inspicientibus probari valet, per medium incisus fuerit [a 1Kb] , nullius tamen litterae integritatem eadem incisione perdidit. Quem (ut fertur) sanctus Bonifacius in illa hora qua ad caput ejus abscindendum vibrabatur gladius, habens in manibus vel pro tutela capitis, ut multi solent, seu etiam pro clypeo spirituali quem in libro tali esse credidit, percussori [Col. 0662B] opposuit. In quo nimirum signo et miranda virtus Dei, et veneranda sanctitas beati Bonifacii potest agnosci. Mirabilius namque videtur quod nulla incisi libri littera delebatur, quam si nullum incisionis stigma per ferientem gladium in libro reperiretur. Postquam ergo carnifices qui remanserant, nulla aestimatae pecuniae indicia invenerant, satis contristati, domum sunt reversi, sumpturi post trium dierum inducias dignas facinoris sui poenas. Audita enim sanctorum virorum improvisa nece, omnes Christiani qui in ejusdem regionis confinio habitabant convenerunt, terramque eorum qui sanctos trucidarant cum armata manu invaserunt. Quibus cum pagani convenientes resistere vellent, sed minime praevalerent, in fugam versi, magna persequentium Christianorum [Col. 0662C] virtute prostrati corruerunt. At Christiani victoriam in paganos obtinentes, omnem substantiam eorum abstulerunt, sicque ad propria redierunt. Factumque est, ut qui salutis suae ministros trucidare non verebantur, duplici contritione contererentur, nam in vita praesenti coeperunt conteri, et postmodum aeternae damnationi sunt deputati.



XXIV.---Sancti Bonifacii corpus, primo Trajecti sepultum, Fuldam transfertur.

Corpus vero beati pontificis a Trajectensis Ecclesiae clericis raptum post dies paucos ferebatur ad Trajectum, ibique magna veneratione est sepultum. Quod cum sanctus Lullus comperisset, congregata multitudine venerabilium virorum, tam laicorum quam clericorum, intimavit eis et gloriosam sancti [Col. 0662D] Bonifacii passionem, et qualiter humatus esset apud Ecclesiam Trajectensem; pariterque reserans omnibus in quo loco sanctus praesul adhuc vivens sibi praeceperat corpus suum sepelire, petiit ut pro Dei amore auxilium praeberent, quatenus sancti viri jussa posset implere. Cumque plurimi ad hujusmodi auxilium se promptissimos exhiberent, elegit ex eis qui sibi aptissimi videbantur, et misit tam navigantes quam equitantes ad praedictam urbem causa auferendi corpus sancti Bonifacii. Eisdem autem legatis omnimodo properantibus et pervenientibus ad Trajectum, cives illius loci audientes cur venissent, [Col. 0663A] congregaverunt et ipsi seniores populi judicesque ad resistendum. Et quia multitudini advenientium congredi non posse viderunt, testati sunt a rege Pippino [a 1Kb] justum fuisse ne corpus sancti Bonifacii inde auferretur. Verumtamen legati, hoc magis fictum quam verum arbitrantes, viribus totis in ea qua venerant causa instabant, virtute scilicet divina eos roborante et adjuvante, ut voti compotes exsisterent. Quod etiam ita esse rei probavit eventus. Nam cum utrinque ageretur altercatio de corpore sancto, interea signum ecclesiae, quod vulgo appellari solet glocca [Al., clocca; al., clogga], absque humano motu, sonare coepit. Quo audito, incolae omnes qui illic aderant, ad pugnam congregati, nutu divino perterriti, obstupuerunt, et sancti viri [Col. 0663B] corpus reddendum esse decreverunt; statimque redditum est corpus, et a venerabilibus praedictis legatis susceptum cum debito honore, et sine remigantium labore, tricesimo obitus sui die, quasi ad hoc statuto, multi virorum ac mulierum procul habitantium convenerant, qui, nescientes adventum sancti corporis, gratia tantum praestolandi seu occurrendi legatis illuc venire disposuerant. Sed et venerandus praesul Lullus, qui legatis transmissis mox ad regiam curtem properarat, ipso die, licet ignarus de suorum reditu sanctique corporis adventu, simul advenit, Deo tantum convenientiam ordinante, ut illis communiter advenientibus, quibus magna moestitia ex amisso Patre et doctore contigit, fieret etiam commune gaudium, cum eum perennem patronum apud [Col. 0663C] Deum habere posse agnovissent.



XXV.---Moguntiacensibus frustra obnitentibus.

Suscepto igitur thesauri tanti pignore, fuerunt plurimi in urbe Moguntiacensi, qui censebant illic sepeliendum esse sancti viri corpus, ubi erat episcopus, affirmantes hujusmodi jus esse omnium Ecclesiarum, ut quo quis sedem episcopalem habuerit, illic quoque sepeliendus sit. In tantum autem quorumdam illud affirmantium praevaluit certamen [b 1Kb] , ut pene eorum consilio sanctus Lullus consentiret, nisi cuidam venerabili diacono, qui dicebatur Otpertus, apparuisset sanctus Bonifacius in visione dicens: Dic episcopo Lullo ut corpus meum absque omni ambiguitate ad monasterii mei locum transferat. Cumque hanc jussionem multi audientes minime crederent, praesul [Col. 0663D] Lullus, allatis sanctorum reliquiis, jussit Otpertum probare jurando si vera esset ejus visio. At ille, nihil dubitans, jussa implevit, visionem jurando probavit. Quod cum factum fuisset, omnes non solum ea quae prius renuerant de sancti corporis translatione [Col. 0664A] fieri consenserunt, sed etiam adjutores esse coeperunt in his quae hujusmodi cura poscebat. Quidam enim ad afferendas naves, ut celeriter trans Rhenum proficisci possent, properabant; quidam vero litaniam, psalmodiam, aliaque divinae laudis cantica sanctum funus sequentes dicebant. Cumque turba una longius procedens, ultraque procedere non valens rediret, alia nihilominus turba de regione vicina accessit, gaudens illius sancto obambulare corpori, quem credidit et speravit sibimet apud Dominum suffragari. Quae ibi laetitia et compunctio de tanti viri patrocinio plurimis fuerit exorta, hoc nequeunt nostra digne depromere scripta. Unde etiam in quibusdam locis, ubi cum sancto corpore pernotabant vel meridiabant, in ejus honore ecclesias [Col. 0664B] postea construebant. Tali itaque gaudio perductus est monasterii Fuldensis loco, quo ipse sepeliri saepius optavit, saepiusque id beato praesuli Lullo peragendum commendavit. Qui et petitionem ejus complere summopere nisus, cum veneratione debita terrae quod suum erat reddidit, animam vero coelestibus gaudiis sociandam omnimodis precibus commendare curavit.



XXVI.

In cujus venerando tumbae loco, per ejus merita, multis quod fides congrua ad obtinenda ea quae poscunt incitat plurima eveniunt beneficia tam interioris quam exterioris hominis. Interioris quidem, cum veniam delictorum suorum obtinuerint; exterioris vero, cum infirmitatem vel debilitatem aliquam corporalem [Col. 0664C] evaserint. Quae videlicet utraque beneficia quotiescunque ibi non impetrantur, non imputandum est vel divinae inclementiae, vel invalido apud Deum sancti Bonifacii patrocinio, sed potius his qui, infidelitate capti, non merentur exaudiri, attestante Evangelista qui de Domino nostro dicit: Quia non potuit ullas virtutes facere propter incredulitatem quorumdam (Matth. XIII). Cessant etiam interdum miracula tam pro servitutis divinae negligentia quam pro incorrigibili inhabitantium malitia; cessant et idcirco, quia cum aliquando per intercessionem sanctorum eveniunt, non solum laudes vel grates Deo debitae sanctisque ejus minime referuntur, sed nec memoriae commendantur. Habuit autem sanctus Bonifacius in episcopatu annos XXXVI, menses VI et dies [Col. 0664D] VI. Passus est una cum sociis Nonis Junii, anno scilicet peregrinationis suae 40, sed Incarnationis Domini septingentesimo quinquagesimo [c 1Kb] , regnante eodem Domino nostro, cui laus et gloria per omnia saecula saeculorum. Amen.




[Col. 0665]
APPENDIX AD PRAECEDENTEM S. BONIFACII DUPLICEM VITAM. De reliquis sancti Bonifacii gestis, aetate, martyrii anno, sociis, et auctoribus; deque ejus cultu, ecclesiis, translatione et scriptis.

[Col. 0665A] 1. Cum nonnulla sancti Bonifacii gesta, aliaque ad ipsum pertinentia, a Vitae scriptoribus praetermissa sint, juvat hoc loco corollarii instar ea subjicere.

2. In primis commemoratione digna est Danielis Wentanae civitatis apud occiduos Saxones antistitis epistola, qua sancto Bonifacio salubria quaedam monita praescribit ad facilem Evangelii propagationem. Epistolae summa est Bonifacio non esse laborandum ut contraria iis quae Germani de falsorum deorum genealogia credunt astruat; quinimo concedat eos asserere, ut saltem modo hominum natos deos ac deas potius homines, non deos, fuisse, qui ante non erant, probet. Cum vero initium habere deos coacti didicerint, interroget utrum initium habere hunc mundum, an sine initio semper extitisse arbitrentur. Si initium habuit, quis hunc creavit? Sin oppositum dicant, refutandi. Haec aliaque plura non absurde prosequitur Daniel in epistola sua, quae inter Bonifacianas ordine 67 reperitur.

3. Bonifacii zelum et apostolicam vere libertatem [Col. 0665B] arguit non solum epistola ab Othlono, lib. II, cap. 11, relata, qua intelligitur Bonifacium apud Zachariam papam de Romanorum simonia aliisque vitiis querelas deposuisse, id quod etiam ex cap. 1 constat; sed et alia Bonifacii ipsius epistola 19, Editionis Serarianae, in qua Ethelbaldum Merciorum Regem de furtis, adulteriis, scortationibus et incestis, rerumque ecclesiasticarum violatione objurgat; et Cuthbertum Cantuariensem archiepiscopum monet alia epistola, quae 105 est, ut sanctimoniales ob luxum ac pompam vestium castiget. Et ne miraretur, inquit Willelmus Malmesburiae monachus, lib. I de Reg. Angl., cap. 4, quod alienum negotium ageret, cum sua nihil interesset quomodo et quibus moribus Anglorum gens viveret, scire se a Gregorio papa III [Lege II] sacramento astrictum, ne conterminarum gentium mores apostolicae notitiae subtraheret. Quapropter admonitionibus non succedentibus acturum se ne hujusmodi vitia papam laterent. Nec inanes, subdit Willelmus, esse potuerunt [Col. 0665C] tanti viri epistolae, quas ille legationis suae et compatriatarum amoris intuitu vigilatis sensibus emittebat. Nam et Cuthbertus archiepiscopus et rex Ethelbaldus concilium coegere, emendaturi superflua quae ille increpasset, nempe concilium Cloveshoviae, cujus capitula XXXI idem auctor, lib. I de gestis pontif. Dorob., perstringit. Sed et loco paulo ante citato refert scriptum Ethelbaldi devotionis ejus index, in eodem concilio factum, quo ecclesiis ac monasteriis libertatem restituit, conceditque immunitatem a publicis vectigalibus, pro amore coelestis patriae et remedio animae suae. Quae sane recte facta Bonifacii admonitionibus ac zelo tribuenda sunt.

4. Qui Carolum Magnum a Bonifacio baptizatum fuisse aiunt in villa regia Ingelheim, duobus a Moguntia milliaribus distante, rem omnino incertam dicunt. At Pippinum ab ipso unctionem regiam accepisse explorata res est, tametsi a Vitae scriptoribus praetermissa. Idipsum enim attestantur Francorum [Col. 0665D] Annales, de rebus gestis Pippini et Caroli M., anno 750, uti et Eginbardi Annales; Fuldenses vero anno 752; Aimoinus anno 751. Praeferendi Annales Francorum et Eginhardi, quibus Regino abbas Prumiensis, Marianus Scotus, Sigebertus monachus, aliique subscribunt. Neque opponas vulgatum Anastasium, in Vita Stephani papae III, et Ludovicii Pii [Col. 0666A] imp. epistolam ad Hilduinum, in qua (sicut et apud Anastasium) unctio Pippini a Stephano papa facta dicitur his verbis: Propter altare quod ante sepulcrum sancti Dionysii una cum duobus filiis Carolomanno et Carolo in regem Francorum unctus dicitur. Ne, inquam, haec opponas. Bis siquidem Pippinus, a Bonifacio primum, deinde a Stephano papa, inunctus memoratur in Annalibus Eginhardi, cujus haec verba: Anno 750. Hoc anno secundum Romani pontificis sanctionem Pippinus rex Francorum appellatus est, et ad hujus dignitatem honoris unctus sacra unctione manu sanctae memoriae Bonifacii archiep. et mart., et more Francorum elevatus in solium regni in civitate Suessona. Et anno 754, Stephanus papa postquam a rege Pippino Ecclesiae Romanae defensionis firmitatem accepit, ipsum sacra unctione ad regiae dignitatis honorem consecravit et cum eo duos filios ejus Carolum et Carolomannum.

5. Joannes Gerbrandus Carmelita, in lib. III Chron. Belg., capp. 12 et 13, refert diplomata duo Pippini [Col. 0666B] regis, quibus res ab antecessoribus concessas Ecclesiae Trajectensi confirmat in gratiam Bonifacii archiepiscopi. Idem auctor, cap. 14, commemorat contentionem sancti Bonifacii cum Hilgero episcopo Coloniensi, ipsiusque Bonifacii ea de re epistolam ad Stephanum papam, quod jam in Vita sancti Willibrordi expendimus.

6. Nunc locus esset ut sancti Bonifacii virtutes ob oculos poneremus. Jam zelum ejus superius ostendimus. Humilitatem testatur epistola 25 his verbis: Et quia ultimus et pessimus sum omnium legatorum quos catholica et apostolica Romana Ecclesia ad praedicandum Evangelium destinavit, ut omnino sine fructu Evangelii non moriar, pietatem Domini precamini, ut spiritu principali confirmet cor meum, qui me indignum pastorem in populo vocari voluit, ut, lupo veniente, more mercenarii non fugiam, sed exemplo boni Pastoris agnos pariter cum matribus, Ecclesiam scilicet catholicam cum filiis et filiabus suis, contra haereticos [Col. 0666C] et schismaticos vel hypocritas fideliter ac fiducialiter defensare studeam. Sollicitudinem ejus pro suis et populis recens ad fidem conversis probat epistola 92. Verum, his omissis, ad mortis ejus tempus et auctores veniendum est.

7. Willibaldus tempus martyrii sancti Bonifacii consignat anno Inc. Domini 755, indict. 8, post episcopatus annos XXXVI, menses VI, et dies VI. Loco episcopatus legendum est apostolatus; tot enim anni effluxerunt a missione sancti Bonifacii ad ipsius mortem, quae missio quatuor annis episcopalem ejus ordinationem praevertit. Othloni lectio a Willibaldo non dissidet, nisi, quod librariorum (ut verisimile est) incuria, pro anno quinquagesimo quinto, scriptum reperitur in Codicibus mss. quinquagesimo. His accedunt Adamus Bremensis canonicus, in historiae capite 8, et Lambertus Scafnaburgensis, in Chronico, uterque gravis auctor, at tempore inferior. Et tamen auctores subpares plerique martyrium [Col. 0666D] sancti Bonifacii anno 754 ascribunt, nempe Eginhardus, continuator epitomes venerabilis Bedae, Hincmarus Rhemorum antistes, in opusculi seu epistolae 44 cap. 30; Annales et scriptores Fuldenses, quorum primus, Eigil, in Vita sancti Sturmii abbatis; Annales Mettenses, et Bertiniani; item Marianus Scotus et Sigebertus. Quibus subscribendum [Col. 0667A] videtur, ut pote auctoribus gravissimis, subparibus, plerisque domesticis.

8. Sic igitur Bonifacii aetas componi potest. Anno circa 680 Creditoni in Devonia natus est, Winfred appellatus. Monachis coenobii Adescamcastrensis traditus est fere septennis. Apud Nutscellenses monachos litteras didicit adolescens, sacerdos factus anno aetatis trigesimo, Christi circa 710. Paulo post a Patribus in concilio quodam apud West-Saxones adunatis mittitur Cantuariam ad Berectwaldum archiepiscopum, oblaturus capitula in synodo sancita. Anno fere 716 in Frisiam primo trajecit, ut constat ex Caroli ducis Francorum cum Radbodo discidio tum temporis fervente, quod anno praedicto agitari coepit. Belli tempus evangelicae praedicationi haud idoneum ratus Bonifacius, vix dimidio anno expleto, patriam repetiit. Anno 718, seu abdicata seu recusata abbatis dignitate, iterum Frisiam cogitat, et Danielis episcopi litteris munitus, ineunte autumno, Romam petit, a Gregorio papa II benedictionem accepturus. [Col. 0667B] Qua accepta, redeunte vere, cum Gregorii litteris Idibus Maii, Leonis Augusti anno 3, indict. 2, id est, anno 719 datis, in Germaniam mittitur. Frisia adita cum Willibrordo, exegit annos tres, post Thuringis et Hessis quamplurimis Christianam religionem persuadet. Quo nuntio accepto, laetus Gregorius Bonifacium ad se arcessitum episcopali ordinatione dignatur, Leonis imp. anno 7, indict. VI, prid. Kal. Decemb. Eumdemque Gregorius Tertius archiepiscopali dignitate et pallio donavit anno 732. Ea dignitate auctus Bonifacius posteaquam tertio Romam profectus est, anno 742 synodum in Germania celebrat, ejusque acta anno sequenti in synodo Liptinensi confirmat. Tum anno 744 concilium apud Suessionas cogit. Anno postero sedi Moguntiacensi incardinatur, qui fuerat hactenus indefinitae sedis archiepiscopus. Pippinum in jam dicta urbe Suessionica Regem inungit anno 750. Ac demum in Frisia pro religione, quam tanto studio vivens praedicaverat, [Col. 0667C] mortem oppetiit senex, annorum circa quinque et septuaginta. Quae omnia ex ipsius Actis et adjectis notationibus conspicua sunt.

9. Othlonus ex Willibaldi contextu male intellecto scripsit, in lib. II, cap. 21, Bonifacium a novitiis fidei cultoribus, qui ipso die confirmationis sacramentum accepturi erant, martyrio fuisse affectum. Quod certe non sensit Willibaldus, sed loco neophytorum inimicos seu paganos dicit irruisse in Bonifacium die praestituto, quo neophytis manus impositio fieri debebat. Willibaldi mentem explicat anonymus his verbis: Evangelici sermonis praeco totam tuba salutari intonuit Frisiam. Ast serpens antiquus, omnium bonorum invidus, et ab initio saeculi semper inimicus humano generi, quosdam instigavit de gente crudeli, qui necdum fuerant a diabolicis superstitionibus emancipati, suos videlicet satellites contra famulum Dei suosque commilitones. Dicebant enim se mori malle quam patrios ritus derelinquere. Mox ut haec athletae Dei audierunt, [Col. 0667D] cum proprio pastore quantocius ad vicum qui vocatur Dokinga gaudentes ibant, in quo noverant carnifices cum cruenta multitudine congregatos, ut trucidarent Dei famulos. Quanquam martyres sancti non sese carnificum manibus objecisse, sed eas potius in se generose admisisse, ab aliis auctoribus dicuntur. Sunt qui dicant istorum sicariorum progeniem hactenus exstare, albo capillorum globo in vertice notatam divinitus in diri sacrilegii signum.

10. Socios martyres ita designat anonymus. Illucescente igitur gloriosi certaminis die, sanctus Eobanus ejus cooperator et coepiscopus, una cum caeteris sociis videlicet presbyteris, monachis, diaconibus quorum haec sunt nomina: Wintrung et Walthere simul et Adelhere sacerdotali gradu sublimati; Hamund, Scirbald et Bosa levitici ordinis officio deputati; Waccar et Gundecar, Illehere et Batthewlf, monachiae vitae subditi, etc. Eadem fere nomina habent tum Willibaldus et Othlonus, tum Rabanus Maurus et Notkerus [Col. 0668A] monachus, in Martyrologiis, nisi quod Othlonus pro Bosa legit Bderso; et pro Illehere Williheri; et Hadolt pro Batthewlf, seu Batowlf, Rabanus vero et Notkerus Hadowlfe. Addit anonymus: Numerus quoque fuit sanctorum martyrum, qui cum beato pontifice Bonifacio passi sunt pro Christo, quinquaginta duo. Sed corpora supranominatorum martyrum aliorumque tredecim a fidelibus in sarcophago collocata sunt, et in navim cum beato pontifice Bonifacio immissa, felici gaudio cursuque prospero usque Trajectum pervenerunt. Illic vero cum hymnis et psalmis Dei suscepta fuerunt, et in Ecclesia quae est in honore sanctissimae Trinitatis consecrata, cum omni timore et veneratione sepulta. Non post multos autem dies corpus sancti Bonifacii ad Fuldense coenobium perlatum est. Alia quoque sanctorum martyrum corpora, quorum propter desidiam et negligentiam oblivioni tradita sunt nomina, sed in libro vitae procul dubio scripta, in eodem loco, ubi palmam martyrii susceperunt, a fideli populo suscepta sunt, in quo postea Christo propitio regalique praecepto pro honore [Col. 0668B] sanctorum martyrum constructa est ecclesia. His in locis, videlicet Trajecti, Fuldae, Dockingae, in signis et virtutibus per sanctorum martyrum merita fideli populo divinitus praestantur beneficia. Hactenus anonymus, cujus lucubrationem in ms. Codice Compendiensi legimus. In Bedae epitome dicitur Bonifacius cum quinquaginta tribus martyrio coronatus fuisse. Numerum LII habent Hucbaldus Elnonensis monachus, in Vita sancti Lebuini; Joannes de Beka et Willelmus Heda, in Chron. Traject. Item Joannes Gerbrandus, in Chron. Belg. cap. 16.

11. Haud multo post martyrium, sanctus Bonifacius solemni cultu apud Anglos cultus est. Cujus rei fidem facit epistola Cuthberti archiepiscopi Cantuariensis, inter Bonifacianas ordine 70, his verbis: Hunc inter egregios et optimos orthodoxae fidei doctores et amabiliter habemus, et laudabiliter veneramur. Unde in generali synodo nostra, ubi et de caeteris omnibus quae vestrae modo sanctitati paucis depromimus, [Col. 0668C] et plenius inter nos conferebamus, ejus diem natalitium illiusque cohortis cum eo martyrizantis insinuantes statuimus annua frequentatione solemniter celebrare, etc. Lege epistolas 74 et 78. Nec ejus cultum neglexerunt Germaniae Galliaeve populi, qui sancti Bonifacii diem passionis paulo post ejus mortem ritu festivo celebrarunt, ut constat tum ex epistola 5 Lupi abbatis Ferrariensis, tum ex carmine quod Walafridus Strabus in ejus natali cecinit.

Gaudia praesentis, Bonifaci sancte, diei
   Nos salvent, Domino dante, tuis meritis.
Sanctus Meinwercus Paderbornensis episcopus, ineunte saeculo XI, diem sancti Bonifacii et sociorum ejus celebrari per totum episcopatum Patherbronnensem annua observantia instituit. Quin etiam eidem sancto martyri varia oratoria et ecclesias statim post ipsius mortem condiderunt, et religiosis votis frequentarunt.

12. Prima sit ecclesia sanctorum Pauli et Bonifacii [Col. 0668D] in loco martyrii Dockinga nomine exstructa, de qua Wionius refert hos versus Alcuino ascriptos, qui tamen inter Alcuini epigrammata non exstant.

Hic Pater egregius meritis Bonifacius almis
Cum sociis pariter fundebat sanguinis undam,
Inclyta martyrii sumentes stemmata sacri.
Terra beata nimis sanctorum sanguine dives!
Transvolat hic victor miles ad praemia coeli.
Suadeo quapropter curvato poplite supplex,
Tu quicunque legis, terris his oscula fige,
Spesque tibi fiat lacrymis ascendere coelum.
Hic potuisset . . . . .
Hic manet ille cruor cuncto pretiosior auro,
Membraque coelesti rore haec [Forsan, hic] perfusa quiescunt.
Adjuvat hinc Paulus, doctor Bonifacius inde,
Haec illis quoniam constat simul aula dicata.
Dockinga sive Dockum, vulgo Dockem et Dockum, ad Burdonem amnem, Ecclesiae adjuncto monasterio [Col. 0669A] (ut ex fine Vitae a sancto Willibaldo scriptae discimus) evasit in oppidum dioecesis Leowardensis, ubi Codex Evangeliorum sancti Bonifacii manu exaratus custodiri dicitur.

13. Nec praetermittendum id quod Eginhardus in Annalibus (Annal. Franc. veter. apud Chesnium, t. II, pag. 14) et Fuldenses, ad annum 774 commemorant de ecclesia Fridislariensi. Quippe Carolo Magno in Italica expeditione adversus Desiderium Langobardorum regem occupato, Saxones, ut scribunt Annales Francorum, exierunt cum magno exercitu super confinia Francorum usque Buriaburg. Ipsi confiniales castellum sunt ingressi, et ipsi Saxones venerunt ad quamdam basilicam quae dicitur Fridislar, quam sanctus Bonifacius consecravit, atque per spiritum prophetiae praedixit quod nunquam incendio cremaretur. Coeperunt autem ipsi Saxones cum nimia intentione adversus ipsam basilicam, quemadmodum eam per quodlibet ingenium [Gallice engin] cremare potuissent. Et dum haec agerentur, apparuerunt quibusdam Christianis [Col. 0669B] qui erant in castello, similiter et quibusdam paganis qui in ipso loco aderant, duo juvenes in albis vestibus, qui ipsam basilicam protexerunt, et non fuit concremata. Addunt Fuldenses: Unus tamen ex hostibus juxta basilicam, flexis genibus, additis lignis et igni incumbens, specie flantis repertus est mortuus. Idem factum Regino commemorat. Confer Acta sancti Wigberti abbatis ad. ann. 747, cap. 19.

14. Ecclesia Parthenonis in Cellis appellati, qui Parthenon Fulda distat octodecim fere millibus passuum ad ortum solstitialem, juxta collimitium orientalis Franciae et tractus Hennebergii, anno 815 dedicata est ab Heistulfo Moguntiacensi archiepiscopo, rogatu Raitgeri Fuldensis Ecclesiae abbatis, in honorem Domini nostri Jesu Christi et sancti Bonifacii martyris, sancti Joannis Bapt., sanctorum Petri et Pauli, Martini, Benedicti, Ceciliae, ut legitur apud Browerum, in lib. II Antiq. Fuld., cap. 12.

15. Mitto alias ecclesias seu oratoria quae sancto [Col. 0669C] Bonifacio, tum primaevo illo tempore, tum procedente, dedicata sunt, ut veniam ad celebrem basilicae Fuldensis dedicationem. Ubi primum sancti martyris corpus Fuldam translatum est, porticu seu arcuato opere inclusum, inquit Browerus, lib. II Antiq., cap. 1, medio templo versus ortum solis in absida quievit, prope ab ara quam vivens condiderat vir sanctus, ubi tumulari mortuus optavit; atque distinctis intervallis hinc a Septentrione Liobam, praestanti religione et exploratae sanctitatis feminam, quae virginibus Bischofheimiensis monasterii praefecta fuerat; inde Sturmin abbatem ad Australem plagam, pari item sanctimonia, in sua quemque absida conditum habuit. Quod etiam Candidus, in [Col. 0670A] Vita sancti Sturmii abbatis et Ruodolfus in Actis sanctae Liobae suo loco referendis tradunt. Huc pertinent versus Rabani Mauri, inscriptione 82, in ecclesia sanctae Mariae juxta sepulcrum sancti Bonifacii positi.

Postquam martyrium explevit Bonifacius almus,
   Martyr et antistes aethera celsa petens;
De Frisia huc vectus, cum theca hac rite locatus,
   Sanguinis hic partem liquerat hinc abiens.
Desuper hunc tumulum Rabanus condere jussit
   Ad laudem sancti exiguus famulus,
Indignus praesul, vernaculus attamen hujus.
   Pro quo tu, lector, funde preces Domino.
Anno 778, sicuti in Annalibus Fuldensibus legitur, monachi Fuldensis coenobii, propter timorem Saxonum, assumptis secum sancti Bonifacii martyris ossibus, fugerunt de monasterio per millia fere XIV. Lege Vitam sancti Sturmii, num. 23, ad ann. 779. Reliquiae sacrae in tumulum relatae, nova basilica a sancto Eigile exaedificata, de qua in ejus Vita saeculo proximo, in [Col. 0670B] crypta orientali repositae sunt, et super fornicis convexum locata ara in sancti Bonifacii honorem dedicata, uti et principalis ecclesia, quod ex vetusto Instrumento constat, relato a Browero, lib. II, cap. 3, in hunc modum: Anno Dominicae Inc. 818, indict. 12, mense Novemb., prima die mensis, dedicatum est hoc templum ab Heistolfo archiepiscopo Moguntiacensis Ecclesiae in honorem sancti Salvatoris, videlicet, nostri Jesu Christi et in honorem sanctae Dei genitricis Mariae et sancti Petri apost., et caeterorum apost. Domini et sancti Johannis Bapt. et sancti Bonifacii martyris Christi et aliorum plurimorum sanctorum, et translatum est ipsa die ab eodem archiepiscopo et caeteris episcopis atque sacerdotibus corpus sancti martyris Christi Bonifacii post martyrium ejus expletis annis LXV, mensibus IV, diebus XXVI, in locum quem praeparaverat ei venerabilis abbas Eigil una cum fratribus ejusdem monasterii magno studio et pia devotione. Asservantur etiamnunc in eadem basilica ejusdem sancti reliquiae, [Col. 0670C] caput quidem in scrinio peculiari, ossa vero alia in theca pretiosa. Asservantur item nonnulli ipsius libri, quos ad Willibaldi caput 12 notavimus; pastorale pedum, cingulum et annulus. De sancto Bonifacio ista sint dicta.


VERSUS QUI OLIM IN TEMPLO ARCIS MOGUNTINAE LEGEBANTUR.

E stirpe natus regia Bonifacius,
   Britanniam ultro deserens,
Auctoritate pontificis summi, fuit
   Apostolus Germaniae.



[SANCTI BONIFACII MOGUNTINI ARCHIEPISCOPI OPERUM QUAE EXSTANT OMNIUM PARS PRIMA.]



EPISTOLAE BONIFACII MOGUNTINI:




[Col. 0669]
PATROLOGIAE EDITORIS MONITUM.

[Col. 0669D] Necessario praefaturi de sequenti S. Bonifacii Epistolarum collectione, accidenter pauca de generali dispositione a nobis ejus operibus attributa dicemus. Scripta S. Patris hic in tres partes dividuntur. Prima continet Epistolas, Juramentum et Concilia, secunda, Sermones; tertia, Miscellanea opuscula.

I. Omnia quae damus in prima parte, sub unico Epistolarum titulo olim includi et misceri solebant. Juramentum autem et Concilia distincta classificatione digna esse nobis visa sunt; secutique sumus doctorem J. A. Giles (de quo infra pluries loquemur), qui separatim ea jam dederat. Quoad Epistolas ipsas, quam curam eis praebuerimus, patebit ex paucis sequentibus.

[Col. 0670D] Hucusque tres harum praecipuae editiones numerantur:---Una anno 1605 Moguntiae a Serrario data; altera Moguntiae quoque a Wurdtweino, 1766; ultima vero nuperrime Londini a doctore J. A. Giles. In omnibus editores ratione peculiari peculiarem ordinem servaverunt. Similiter facturi sumus in nostra, et jure quidem. In praeviis enim recensionibus multae non ad S. Bonifacium pertinentes, sed tantum sive ad eum, sive ad ejus successores, vel Ecclesiam spectantes Epistolae insertae fuerant; cum autem in nostra Bibliotheca unusquisque Patrum qui eas scripserunt suam vicem habeat, uniuscujusque epistolas ad ejus locum rejecimus, scilicet: Aldhelmi et Gregoriorum II et III pontificum supra, ubi videnda [Col. 0671A] sunt eorum opera; Zachariae vero papae, Lulli necnon aliorum, infra, in praesenti vel sequentibus tomis. Hic tamen, sub appendicis titulo, quasdam viginti epistolas, quarum proprii auctores aut anni ignoti sunt, servamus, quia nullibi melius habendae fuissent. Omnino ergo novus est noster S. Bonifacii Epistolarum ordo; sed ad lectori praebendam aliarum editionum intelligentiam valebunt subsequentes praefationes et tabulae.

II. Sermones, qui secunda parte continentur, recensuimus post jam a nobis laudatum doctorem Giles, qui eis subjunxit hanc notam: »De sermonibus sive homiliis quae sub Bonifacii nomine vulgatae sunt, nihil est cur multa dicamus. Eas edidit primum Martenius in amplissimae collectionis Scriptorum veterum [Col. 0671B] tom. V., p. 186. Quae de iis editor dicenda habuit, [Col. 0672A] in admonitione praevia, quam in nostra editione (Infra, ante Sermones ipsos) repetivimus, lector videre potest. In cod. Paris. (Supp. 205) quem cum ed. Mart. ad verbum contuli quatuordecim tantum homiliae exstant. Is codex satis antiquus est; sed haeret in animo meo suspicio quaedam ne isti sermones stylo verborum et ad legendum et ad intelligendum faciliori aetatem sequiorem redoleant. Exstat etiam unus aut alter ex his sermonibus in Codice Parisiensi 340, sed cum aliis intersertis, quos omnes inspexi, sed numeris distinguere superfluum duxi.«

III. De Miscellaneis tandem opusculis quae in tertia parte habentur, nihil nobis videtur discendum, nisi quod ea primum ab Anglico collecta sunt editore, quem sequimur.




[Col. 0671]
SERRARII PRAEFATIO AD SUAM EPISTOLARUM S. BONIFACII RECENSIONEM.



I. De harum Epistolarum utilitate.
[Col. 0671B]

Ad multa valent veterum, maximeque sanctorum, et nostrorum in Christo parentum, epistolae, ad quatuor tamen potissimum.

1o Ad fidem. Multa enim, quae ab hodiernis novatoribus in jurgium et calumniam vocantur, in illis egregie et velut certa, sancta et salutaria indicantur, verbi gratia, sacrosanctum missae sacrificium, oratio pro fidelibus defunctis, sanctorum invocatio, reliquiarum [Col. 0671C] veneratio, Romani pontificis auctoritas, et similia.

2o Ad mores. In illis enim crebra vitiorum reprehensio, virtutum laudatio, sempiternorum aut praemiorum aut suppliciorum explicatio, et quae generis ejusdem alia.

3o Ad eorum a quibus, ad quos, et de quibus, epistolae sunt, memoriam. Sola, inquit sanctus Hieronymus, epist. 42, res, quae homines absentes praesentes facit, epistola est. Ad Quintum fratrem Cicero: Cum tua lego, te audire videor.

4o Ad historiam. Cum imperatoris Aureliani gestas res scribere deberet Syracusanus Vopiscus, elaboravit in eo maxime, ut ex Ephemeridibus, libris linteis, ac Sibyllinis, e variis denique bibliothecis, epistolas conquireret. Nam interest, inquit, epistolas nosse Aureliano scriptas. Et postea: Exstat epistola quam ego, ut soleo, fidei causa, imo ut alios Annalium scriptores fecisse video, inserendam putavi. Rursumque: [Col. 0671D] Est epistola Aureliani de libris Sibyllinis. Nam ipsam quoque indidi ad fidem rerum; eamque ob causam tam crebro tam diligenter ex omnibus omnium bibliothecarum angulis epistolicas istiusmodi schedas eruit, qui nostro isto saeculo est, Romana Caesar primus in historia. Et Bonifacianas istas magno se studio perquisisse testatur Otholonus in sancti Bonifacii Vitae prologo, et lib. II, c. 17; qui, quodam veluti moerore, aut sollicitudine, affectus, subjicit: Si quem moveat quod plurimae epistolae, quarum mentio fit in supra scriptis epistolis, hic pariter scriptae non habentur, sciat illud hac de causa accidisse, quod nusquam eas invenire potui. Quibus verbis illud etiam indicat, se, si tot quot jam eduntur sancti Bonifacii epistolas nactus fuisset, ingenti exsultaturum fuisse gaudio, et cum evangelica illa muliere, Luc. XV, 19, convocaturum amicos et vicinos, iisque dicturum: Congratulamini mihi, quia inveni drachmam quam perdideram.



II. De earumdem manuscriptis exemplaribus.
[Col. 0672B]

Harum sancti Bonifacii epistolarum manuscripta exemplaria vidit duo reverendiss. et illustr. Baronius, eorumque alterum in Gregoriana canonici juris correctione citatur. Sed cum ex Italia in Germaniam illa, ut ederentur, ab aliis invitata rogataque intelligerem, neque ut venirent tamen exorari potuisse, omnem ego quidem illa unquam videndi spem abjeci, simulque statim cogitavi, si, quod olim monuisse [Col. 0672C] Plato dicitur, in Germaniae nostrae fundo, ad cretam usque, foderemus, aliqua forte inveniri exemplaria posse. Ac Deo bene fortunante, sanctoque Bonifacio suis adjuvante precibus, unum in celebri ac locuplete Ingolstadiensis Academiae bibliotheca invenit e societate nostra R. P. Jacobus Gretserus; alterum vero in amplissima nobilissimaque Caesareae Majestatis Viennensi bibliotheca reverendissimus, suisque pro Ecclesia catholica scriptis, disputationibus ac laboribus, longe clarissimus D. doctor Pistorius. Fuit et olim exemplar tertium in egregio Fuldensis monasterii librorum penu, sed hoc ab involante harpyia immundissima, Illyrico, inquam, sublatum posteaque varie laceratum et conscissum, ita ut qui ejus in Helmstadiensi bibliotheca vidit reliquias Lutheranus praedicans, dixerit, vel inde satis apparere quem in veteribus tractandis, foedandis et mutilandis, tenere morem solita sit dira illa Celaeno. E duobus igitur prioribus Germanicis exemplaribus, quae, quos laudavi, [Col. 0672D] humanissime miserunt doctissimi viri, hoc nunc, primo quidem manu, praelo deinde librario exscriptum est.



III. De praecipuo hujus operis exemplari.

Secutus vero sum maxime Caesareum ms. exemplar, 1o quia vetustiore multo id manu scriptum, prout et characterum et pergamenarum monstrat chartarum antiquitas; nam Ingolstandiense anno 1497, in Sphaneimensi coenobio, jussu Trithemii abbatis, descripsit Novitius monachus, prout in Codicis extremo, Graece, Latineque testatur. 2o Quia idem Caesareum exemplar multo plures continet epistolas, in eo enim sunt CXVII, in Ingolstadiensi tantum LXXVIII. 3o Quia eaedem illae CXVII nunquam in lucem hactenus praeter earum nonnullas, quas selegit et in IX Annalium suorum tomum retulit reverendissimus et illustrissimus, de quo supra, Baronius, postque ipsum et ex ipso, fere tamen Germanice, J. ille Letznerus, [Col. 0673A] de quo ante Vitam sancti Bonifacii notatione, lib. III, Mogunt., p. 321. At ex Ingolstandiensibus LXXVIII primae undetriginta lucem fere omnes jampridem et in Pontificum Epistolis et in Othloniana sancti Bonifacii Vita, quam et Moguntiacorum libro tertio posui, aspexerunt. Accedebat quod Ingolstadiensium posteriorum pleraeque vel a Caesareo, vel ex alio, quod cum isto congrueret, exemplari videbantur exscriptae, adeo ut post Ingolstadiensem 71 scriberetur: Epistola haec descripta, superius posita, ideo omissa, quia, ut apparet, in eo unde fiebat excriptio, Codice, alio ante loco posita jam fuerat quemadmodum in Caesareo ms. ea epistola est 50.



IV. De Caesarei exemplaris expressione.

In antiquorum exscriptione Codicum operae videtur pretium nihil mutare. Atque hoc mihi omnino deliberatum ac statutum fuit. Penitus tamen in omnibus assequi non licuit. Nam et operarum intervenere menda interdum nonnulla, quae suo indicabuntur [Col. 0673B] loco, maxime in epistola prima, et paucis quibusdam aliis. Deinde in vetere verborum quorumdam orthographia nolui esse morosior, partim quia plerisque molesta illa hodie ac ridicula, partim quia in quibusdam non tam orthographia, quam libraria cacographia et imperitia certo conspicua. Ne quid tamen detrimenti patiantur antiquitatis amantiores, denotabo paulo infra quae prioris videntur generis. Tertio, iterabatur identidem hoc: Epistola sancti Bonifacii. Item epistola sancti Bonifacii. At eam toties cramben reponere, cur rei? satis hoc e titulo et salutatione, quae singulas poene inchoat epistolas, perspicuum. In rebus, verbisque aliis a proposito exemplari ne sciens prudensque unum, ut aiunt, unguem deflecterem, cavi, scabra licet hiulca, et poene occurrerent nonnulla, quae alius aliunde forsan aut corriget aut explicabit felicius. Varias tamen variorum exemplarium lectiones, et nonnullas interdum conjectiunculas in margine, cum litterarum [Col. 0673C] quarumdam de quibus paulo post, praefixione notavi.



V. De Caesarei ejusdem Codicis ignotis aliquot characteribus, meisque quibusdam siglis.

In Caesareo exemplari occurrerunt interdum ignoti quidam characteres, quos veteres aut Anglicos aut Saxonicos rebar. Sed magnam iis partem dissimiles sunt, quos ante Asserium Anglum praenotat Editor. E varia tamen collatione, ipsorum poene integrum conflavi alphabetum, quod si praesto typi fuissent, hic lectoribus dedissem, sicut signa quibus vetustiore illo saeculo signabantur epistolae. Sed pro his, et similibus, si qua vel exprimi non potuerunt, vel deesse visa sunt, punctula quaedam apposui sic: . . . . . . Aliae mihi siglae (sic enim compendiarias dictionum notas vocat, ut ad epist. 99 dicetur, Justinianus) istae sunt:

    C. Caesareum exemplar.
    I. Ingolstadiense.
    C. I. Utrumque.
    B. Baronianum.
    [Col. 0673D] L. Letznerianum.
    S. Surius in Vita sancti Bonifacii.
    V. Vulgatus Bibliorum interpres Lat.
    F. Forte legi potest.


Ingolstadiensem vero Codicem, quia propter oblatam vecturae commoditatem remisi antequam accipere Caesareum licuisset, cito ex apographo, quod cum Caesareo collatum solum.



VI. De istarum epistolarum stylo.

Et tamen quibusdam non sunt, ait sanctus Hieronymus, epist. ad Marcellam, suaveae epulae, quae non pluscentam redolent, quas non condit Apicius; in quibus nihil de magistrorum hujus temporis jure suffumat. Non omnis fert omnia tellus. Qui valde Latinum, aut politulum, nitidulumque semper stylum expetunt, Ciceronem habent et Manutium, Muretum, Lipsium, aliosque nonnullos. In hisce sancti Bonifacii epistolis simplex oratio est et familiaris; illo saeculo non inelegans, [Col. 0674A] nostro tolerabilis, praeterquam in particulis aut versibus aut epistolis, quibus aut discipuli aut discipulae suos quoquomodo affari magistros gaudebant. Candida ubique pectorum morumque simplicitas elucet: virtus, Christianaque charitas et modestia renidet in omnibus. Sed in Caesareo volumine multo a librariis mendosius erant scriptae posteriores quam priores.



VII. De vetere in his epistolis orthographia et sermone.

Quod nota 4 notabam et adpromittebam id vero jam repraesento. In Caesareo igitur Codice scribitur:

    Abunculus, avunculus.
    adolari, adulari.
    amminiculum, adminiculum.
    auxilio, auxilior.
    Anbacum, ut Graece , Habacuc.
    bernacula, vernacula.
    bonevolentia, benevolentia. Est et epist. 45 boenivola voluntas; sed an non mendum?
    bovibus, epist. 100, bobus.
    [Col. 0674B] caraxo, .
    Carulus et Carlus, Carolus.
    coacerbo, coacervo.
    commonio, communio.
    conloco, colloco.
    compatesco, compatior.
    consolo, consolor.
    cotidie, quotidie.
    curbare, curvare.
    Danielus, Daniel.
    dirego, dirigo.
    diphhongae, diphhongi.
    epistula, epistola.
    epistiuncula, epistolium.
    fantasma, phantasma.
    fatesco, fatisco.
    floriet, florebit.
    forasticus, externus.
    have, ave.
    [Col. 0674C] honerosus, onerosus.
    idolatria, idololatria.
    Ihesus, Jesus. Sed Ven. Beda, in principio libri de Musica, p. 35, docet istud II, quod inter i et e ponitur, esse Graecum , et a Latinis ob ipsius auctoritatem nominis interponi. Et forte id ob eam etiam factum causam, ut significetur illud e non esse breve, sed longum, et quod in hoc nomine suavissimo longeque mellitissimo haud raptim, sed sensim, et cum quadam veluti mora, pietatisque sensu reverenter pronuntiandum.
    inlaesus, illaesus.
    inluster, illuster.
    inluminatus, illuminatus.
    inormitas, innormitas, vel enormitas.
    inrogare, irrogare.
    interduciae, induciae.
    ipsud, ipsum.
    juvar, jubar.
    [Col. 0674D] noberunt, noverunt.
    oboedientia, obedientia.
    obtunsus, obtusus.
    oloserica, holoserica.
    psalmigraphus, psalmographus.
    repperio, reperio.
    reverentissimus, reverendissimus, ut amantissimus apud Capitolinum, in Albino, Spartianum, in Geta.
    subfragium, suffragium.
    sobrius, magis sobrie.
    veteresco, veterasco.
    volbere, volvere.
    vocifero, vociferor.
    In quibus omnibus, cum alia, tum hoc vides, saepe positum o pro u et contra, itemque b pro u, ut in Florentinis Pandectis, et alibi saepissime, ut Parergon libro singulari docet Brissonius. De horum vero aliquibus aliquid iterum suis postea locis. notabitur, itemque de similibus aliis.






[Col. 0675]
WURDTWEINI PRAEFATIO.


[Col. 0675A] LECTORI FELICITATEM!

Inter praecipua Germaniae sacrae monumenta merito numerandae veniunt sancti Bonifacii S. Moguntinae sedis archiepiscopi et martyris epistolae; testantur enim abunde quam horrida fuerit saeculo VII et VIII Ecclesiarum Germaniae facies [(a) 2Kb] quamque necessum ut excitaretur vir zelo religionis plenus, fortis in praelio, qui expugnaret idolomaniam [(b) 1Kb] , eradicaret vepres et dumeta superstitionum [(c) 1Kb] atque efformaret operarios [(d) 1Kb] qui aberrantes reducerent, reductosque in semita salutis retinerent. Grandi huic negotio destinavit Deus Winfridum ex Anglia dictum dein Bonifacium [(e) 1Kb] ; is primati totius Ecclesiae [(f) 1Kb] jurejurando [Col. 0676A] obstrictus mittitur [(g) 2Kb] ad praedicandum gentibus Evangelium, ad docendum sanam doctrinam, ad succidendas Jovis arbores [(h) 1Kb] , ad plantandum et irrigandum semen verae fidei, Deo dante incrementum [(i) 1Kb] .

Epistolae praesentes non sine maxima cum difficultate, quantum licuit, ordine chronologico dispositae labores Bonifacii apostolicos ab anno 716 ad ann. 755 constantissime susceptos [(j) 1Kb] non solum innuunt, sed et plurima Christianae religionis dogmata, nec non usitatam hoc aevo Ecclesiae disciplinam comprehendunt. Pauca quaedam ne in praefando simus prolixiores adducimus [(k) 4Kb] .

Brevis ista recensio novum hoc epistolarum opus ab utilitate et praestantia sat superque commendat; [Col. 0677A] licet autem stylus earumdem nec Ciceronianus aut Plinianus sit, minus autem nitidis hujus saeculi flosculis accommodatus, oratio tamen simplex et familiaris, illo aevo non inelegans, nostro tolerabilis est, praeterquam in pauculis aut versibus aut epistolis, quibus aut discipuli vel discipulae suos quoquo modo affari magistros gaudebant. Candida ubique pectorum morumque simplicitas elucet, virtus Christianaque charitas et modestia renidet in omnibus.

Othlonus ad petitionem monachorum Fuldensium Vitam S. Bonifacii scripturus, epistolas ejusdem censuit esse aptissimas huic labori perficiendo [(a) 2Kb] .

Triginta circiter epistolas Vitae Bonifacianae inseruit Othlonus. Priori demum saeculo Jacobus Gretserus in academiae Ingolstadiensis bibliotheca reperit exemplar epistolarum septuaginta et octo in Spahheimensi coenobio a novitio monacho jussu Trithemii abbatis an. 1497 descriptum. Aliud exemplar centum et septemdecim epistolarum in Caesarea Vindobonensi bibliotheca invenit Pistorius scriptis, [Col. 0677B] disputationibus aliisque laboribus litterariis longe [Col. 0678A] clarissimus. Ex his ambobus unum confecit Nicolaus Serarius, et epistolas centum quinquaginta et unam Moguntiaci an. 1605, typis Balthasaris Lippii describi fecit. Eaedem epistolae cum notis Serarii insertae sunt tomo XIII Bibliothecae maximae Patrum a pag. 70 ad 160.

Nobis licuit esse felicioribus, qui nacti sumus Codicem pergamenum in bibliotheca metropolitanae Moguntinae asservatum, ab antiquitate venerandum; characteres enim ejusdem positi in fronte hujus libri ilium referunt ad saeculum nonum. Auximus inde numerum epistolarum, eisdemque adjecimus notas historico-criticas et lectiones magni ponderis variantes, et ex alio quodam Carlsruhano Codice ms. pergameno circa finem operis epistolas quasdam ineditas.

Lector amice, hoc novo labore in splendorem et Germaniae sacrae emolumentum suscepto utere sedulo, et perpetuo vale. Dabam e Musaeo meo apud Vangiones VI Idus Septembris, anno 1787.




[Col. 0677]
ALIA WURDTWEINI PRAEFATIO. EPISTOLAE [(a) 1Kb] S. BONIFACII [(b) 2Kb] ARCHIEP. MOGUNT. ET MARTYRIS.

[Col. 0677C] S. Bonifacium nonnulli dicunt e stemmate regio [Col. 0677D] prognatum, quod in charta quadam vocetur propinquus [Col. 0678C] S. Walpurgis filiae Richardi regis Angliae, de [Col. 0678D] quo in Lucensi Italiae urbe hoc legitur epitaphium:

[Col. 0679A] Hic rex Richardus requiescit sceptrifer almus.
Rex fuit Anglorum, regnum tenet ipse polorum,
Regnum dimisit, pro Christo cuncta reliquit.
Ergo Richardum nobis dedit Anglia sanctum.
Hic genitor sanctae Walburgae virginis almae,
Et Willibaldi sancti simul et Winibaldi:
Suffragium quorum det nobis regna polorum.
   Amen [(a) 2Kb] .

Winfridus noster annos pueriles necdum egressus monasterium ingreditur [(b) 2Kb] .

Cum Winfridus, incessabili sacrarum Scripturarum meditationi deditus, omnem regularis vitae disciplinam sub praefati abbatis gubernatione per annos plures custodiret, ibique tam pro desiderii sui quantitate quam doctorum penuria in lectione divina satiari nequiret, cum consensu abbatis fratrumque suorum ad monasterium quod usque hodie dicitur Nuiscelle pervenit et beatae memoriae Winberti [(c) 1Kb] abbatis, qui venerabiliter eidem monasterio tunc praefuit, magisterium elegit. Ubi tandem tam grammaticae [Col. 0679B] artis metricaeque subtilitatis quam spiritualis intelligentiae desiderata eruditione potitus, adeo in hac pollere coepit, ut, ejus scientiae fama undique divulgata, ad ipsum etiam alii causa discendi confluerent.

Quanto majores in scientiis profectus fecit, tanto se minorem aliis existimans omnes humilitate ac [Col. 0680A] subjectione praevenit, et illum alii, ejus sapientiae rumore incitati vel ipsius saluberrima doctrina instructi mutuo honore praevenerunt, ut patrem, universis in ejus laudem conclamantibus, atque ad singulos ecclesiastici ordinis gradus eum promoventibus, tandem ad sacerdotalis officii dignitatem triginta [(d) 1Kb] aut eo amplius annos habens eligitur. Suscepta vero sacerdotii dignitate, qualem se exhibuerit in utriusque hominis contritione [Forte conditione] ut sacramenti coelestis dignus fieret participatione, melius colligitur ex operum suorum testimonio quam ullo verborum judicio.

Crevit in dies Winfridi a doctrina, pietate et sapientia, nominis fama; hinc prae aliis selectus a synodo, qui ablegaretur ad archiepiscopum Cantuariensem in gravi reipublicae negotio, a quo feliciter peracto reversus ingens gaudium attulit universis.

Magno interim aestuans desiderio in regionibus exteris praedicandi Evangelium, aegre admodum a suo [Col. 0680B] abbate obtinuit peregrinandi veniam. Cum sociis hinc ejusdem zeli quibusdam pervenit Lundenwic [(e) 1Kb] et inde ad Dorstet [(f) 2Kb] . Sed quoniam per idem tempus hostilis dissentio exorta inter Karolum [(g) 1Kb] principem gloriosumque ducem Francorum et Ratbodum [(h) 1Kb] regem Fresonum, populos ex utraque parte perturbabat, maximaque pars Ecclesiarum Christi, [Col. 0681A] quae Francorum prius in Fresia subjectae erant imperio, Ratbodi persecutione incumbente, idolorum culturae lugubriter reddebatur [(a) 1Kb] ideoque vir Dei Winfridus, perspecta tantae perversitatis mole ex illis partibus discessit ad Treth [(b) 1Kb] ibidemque Ratbodum regem, ut a tanta pravitate quiesceret, alloquitur; sed incassum. Cumque intelligeret diuturna perquisitione, ibidem se frustra laboraturum praedicando, arida spirituali fertilitate arva reliquit et ad natale solum transmigravit [(c) 2Kb] .

Annus igitur 716 Winfridi missionis primus est, ut bene notavit auctor Chronici Wirziburgensis, a Baluzio lib. I, Miscellaneorum editus, sed ibi confunditur haec peregrinatio in Frisiam prima cum missione illi a Gregorio II serius commissa. Idem dicendum de Petro Bibliothecario apud Duchesnium, tom. III, p. 540.

Ipsemet Bonifacius in epist. num. 135 (Serariani ordinis), Zachariae PP. data anno 745 et ibid. a Baronio num. 24 recitata, inquit: Postquam me, ante [Col. 0681B] annos prope triginta, sub familiaritate atque servitio apostolicae sedis annuente et jubente venerandae memoriae antistite apostolico Gregorio anteriore (scilicet secundo) voto constrinxi, quidquid mihi laetitiae vel tristitiae accideret, apostolico pontifici solebam indicare. Ab hoc autem an. ad 745 anni triginta incompleti intercurrunt. Ad haec Willibaldus citatus testatur hunc sanctum Germaniae apostolum anno 755 martyrio [Col. 0682A] coronatum esse, quadragesimo peregrinationis ejus anno revoluto, quae ideo hoc anno incepta fuit. Othlonus ait: Passus est anno peregrinationis suae quadragesimo. Quare haec epocha certa et indubitata. Serarius, qui Bonifacii in Angliam reditum cum hoc anno accurate illigavit et ex verbis Willibaldi notavit quod Bonifacius in Anglia hyemes duas e Frisia, unde autumno solverat, reversus transegerit et sub initium tertiae Romam perrexerit, anno scilicet septingentesimo decimo octavo, bienniumque in natali solo solidum tunc manserit.

Accidit interea ut monasterii sui Pater, deposito carnis ergastulo, vitam praesentem finiret. Cujus obitu fratres nimium contristati, sed a beato viro spiritualibus colloquiis laetificati et ut regularis vitae normam conservantes patrem quemlibet spiritualem eligerent omni modo instructi, omnes ipsum sanctum, qui eo tempore Winfrid dicebatur, unice precabantur ut pastoralem super eos suscipere curam [Col. 0682B] dignaretur. Is vero altiora in pectore gerens, preces eorum non admisit, intentionemque suam pro Christi amore proximique salute peregrinandi fratribus aperuit. Accepta tandem licentia episcopum Danielem adiit, petens ab illo ut ejus benedictione et litteris commendatitiis Romam iturus frui mereretur. Episcopus libens annuit et Dei servum iter longum peregre suscepturum ad loca optata cum suis litteris a se dimisit.




[Col. 0681]
DOCTORIS J. A. GILES PRAEFATIUNCULA.

[Col. 0681D] Propter raritatem codicum Epistolarum sancti Bonifacii, fateor me imprimis de corrigendo textu omnino desperasse. Tandem librum unum, sequioris quidem aevi, qui in Bibliotheca Regia Parisiensi sub numero 3859 A servatur, nactus, ad corrigendum textum in sexaginta epistolis, quas iste codex continet, non omnino nihil profeci. Quaenam sint istae epistolae, lector, inspecta tabula quae sequitur, epistolarum, facile videbit. Notas Wurdtweinianas fere omnes retinuimus, necnon ea quae identidem adnotavit de vita et gestis sancti Bonifacii, inter epistolas inserta.

Dedimus praeterea epistolam Cuthberti Abbatis, quam de obitu Bedae ad Cuthwinum direxit: id quidem, ut omnes epistolae, quae sub istius nomine Abbatis circumferuntur, in unum colligerentur. In [Col. 0682D] omnibus illis aeque de gloriosissimo illo Beda agitur. Similiter quoque epistolae, a beato Aldhelmo sive ad Aldhelmum ab aliis scriptae, quas inter opera Aldhelmi [Oxonii, in-8o 1844] nuper edidimus, hic non apparent.


S. BONIFACII EPISTOLARUM ORDO ALPHABETICUS.

    A. Ordinem hujus editionis designat.
    B. Ordinem editionis Würdtweia.
    C. Ordinem editionis Serrarii.
    D. Ordinem cod. MS. Paris.




Quae epistolae sub lit. A asterisco sunt notatae, eas quia inter Opera Aldhelmi supra editae sunt, non necesse duximus hic repetere
[Table: 15Kb]



[Col. 0685]
S. BONIFACII EPISTOLARUM ORDO NOVUS CUM ORDINIBUS ANTEA VULGATIS COMPARATUS.
[Table: 12Kb]



[Col. 0687]
I. EPISTOLAE.





[a 1Kb] EPISTOLA I. DANIEL UNIVERSIS REGIBUS, ETC. [A. D. 718.]

Piissimis ac clementissimis regibus, ducibus universis reverendissimis et dilectissimis episcopis, [Col. 0688] religiosis nec non abbatibus, presbyteris et spiritualibus filiis Christi nomine consignatis, Daniel Dei famulorum famulus.

Dum universis fidelibus devotione sincerissima [Col. 0689A] Dei mandata sunt observanda, quantum sit hospitalitatis munus, quamque acceptabile Deo humanitatis officium viantibus exhibere, sanctis Scripturis attestantibus demonstratur, dum et beatus Abraham propter hospitalitatis misericordiam sanctorum angelorum praesentiam suscipere meruit, et venerando eorum colloquio perpotiri. Loth quoque per hujusmodi mysterium pietatis de Sodomorum flammis ereptus est. Salvavit eum hospitalitatis gratia de flammarum interitu, mandatis coelestibus obsequentem; ita et vestrae dilectioni proveniet ad salutem, dum horum portitorem religiosum presbyterum, Deique omnipotentis famulum suscipientes Winfridum, charitatem ei, quam Deus et diligit et praecipit, exhibetis. Recipientes ergo Dei famulos, eum [Col. 0689B] recipitis cujus majestati deserviunt omnia ita pollicenti: Qui vos recipit, me recipit; haec itaque cum cordis devotione facientes, et Dei mandata peragitis, et de divinae promissionis oraculo confidentes, mercedem apud eum habebitis sempiternam. Incolumem eminentiam vestram superna gratia custodiat.





[a 1Kb] EPISTOLA II. GREGORIUS BONIFACIO. [A. D. 719.]

[b 2Kb] Gregorius servus servorum Dei Bonifacio religioso presbytero.

Exigit manifestata nobis religiosi propositi tui pie in Christo flagrantis intentio, et approbata sincerissimae fidei tuae prolata relatio, ut ad dispensationem verbi divini, cujus per gratiam Dei curam gerimus, te comministro utamur. Experientes proinde te ab [Col. 0689C] infantia sacras litteras didicisse, profectusque indolem ad augmentum crediti coelitus talenti prospectu divini timoris [Paris., amoris] extendere, videlicet gratiam cognitionis coelestis oraculi in laborem salutiferae praedicationis, ad innotescendum gentibus [Col. 0690A] incredulis mysterium fidei instanti conatu expendere; collaetamur fidei tuae et adjutores effici cupimus gratiae praerogatae. Idcirco quia praemissi conatus pium affectum usque ad apostolicae sedis modesta provisione perduxisti consultum, ut, membrum ex membro proprii corporis caput requirens, motum mentis probares, capitisque arbitrio humiliter te submittens, ejus directione justo tramite properans solidari, compaginis plenitudo existas; ideo in nomine indivisibilis Trinitatis per inconcussam auctoritatem beati Petri apostolorum principis, cujus doctrinae magisterio fungimur, et locum sacrae sedis administramus, modestiam tuae religionis instituimus, atque praecipimus ut in verbo Dei, quo igne salutifero, quem Dominus mittere venit in terram enitere [Col. 0690B] videris, ad quascunque gentes infidelitatis errore detentas properare, Deo annuente, potueris, ministerium regni Dei per insinuationem nominis Christi Domini Dei nostri veritatis suasione designes, et per spiritum virtutis et dilectionis ac sobrietatis praedicationem utriusque Testamenti mentibus indoctis consona ratione transfundas. Disciplinam denique sacramenti, quam ad initiandos Deo praevie credituros tenere studeas, ex formula officiorum sanctae vestrae [Leg. nostrae] sedis apostolicae, instructionis tuae gratia praelibata, volumus ut intendas. Quod vero actioni susceptae tibi deesse perspexeris, nobis ut valueris intimare curabis. Bene vale. Data Id. Maii, imperante Domino piissimo Augusto Leone a Deo coronato magno imperatore, anno 3 imperii [Col. 0690C] ejus, indictione 2. [c 2Kb]





[d 1Kb] EPISTOLA III. BUGGA BONIFACIO. [CIR. [e 2Kb] A. D. 720]

Venerando Dei famulo et plurimis spiritualium charismatum ornamentis praedito Bonifacio, sive [Col. 0691A] Winfrido dignissimo Dei presbytero, Bugga vitis vernacula perpetuae charitatis salutem.

Notum sit almitatis tuae auctoritati quod gratias omnipotenti Deo referre non desino, eo quod tibi, ut in [Wurdt. om. in] scriptione beatitudinis tuae agnovi, multipliciter misericordiam suam tribuit, et te transeuntem per ignotos pagos piissime conduxit. Primum, pontificem gloriosae sedis ad desiderium mentis tuae blandiendum inclinavit; postea inimicum catholicae Ecclesiae Rathbodum coram te consternavit; deinde per somnium semet ipse [W., ipso] revelavit, quod debuisti manifeste messem Dei metere, et congregare sanctarum animarum manipulos in horreum Regis coelestis. Idcirco eo magis confiteor quod nulla varietas temporalium vicissitudinum statum [Col. 0691B] mentis meae inclinare queat a proposita charitatis tuae custodia, sed ardentius vis amoris in me calescit, dum pro certo cognosco per orationum tuarum suffragia ad portum alicujus quietis pervenisse. Ideo iterum humiliter moneo ut intercessionum tuarum studia pro mea parvitate Domino offerre digneris, quatenus sua gratia me faciat incolumem cum tuis protectionibus. Simulque sciat [W., Sciatque similiter] [Col. 0692A] charitas tua quod passiones martyrum, quas petisti tibi transmitti, adhuc minime potui impetrare. Sed dum valeam, faciam. Et tu, mihi charissime, dirige meae parvitati ad consolationem, quod per dulcissimas litteras tuas promisisti, id est, congregationes aliquas sanctarum Scripturarum. Similiter deposco ut sanctarum missarum oblationes offerre digneris pro anima mei propinqui, qui mihi prae caeteris charus erat, cui nomen erat N. Et per eumdem portitorem tibi nunc transmitto quinquaginta solidos, et pallium altaris, quia majora munuscula minime potui adipisci. Sed mihi haec sunt cum maxima charitate directa, licet sint parva in specie. Vale in hoc saeculo sancte, et in charitate non ficta.





EPISTOLA IV. [a 7Kb] WINFRIDUS NIDHARDO. [CIR. A. D. 720.]
[Col. 0692B]

Charissimo sodali et amico dilectissimo, quem mihi nec temporalis caducum auri munus nec mellitate per blandimenta adulantium verborum faceta urbanitas ascivit, sed spiritualis necessitudinis famosa affinitas immarcessibili catena charitatis nuper copulavit, Nidhardo Winfridus supplex in Christo Jesu perpetuae sospitatis salutem.

[Col. 0693A] Humilibus mediocritatis meae apicibus illustrem pubertatis tuae indolem precor, frater charissime, ut [Col. 0694A] te sapientissimi [a 134Kb] Salomonis sententiae minime recordari [b 1Kb] pigeat dicentis: [c 1Kb] In omnibus operibus tuis [Col. 0695A] memorare novissima tua, et in aeternum non peccabis. Et alibi. Currite, dum lucem (vitae) habetis, ne tenebrae (mortis) vos comprehendant. Quia cuncta velociter transitura sunt instantia, et in aeternum mansura cito adfutura, et universa mundi hujus pretiosa sive in specie auri et argenti, sive in stellantium varietate gemmarum, vel in luxuriosorum ciborum, aut comptorum vestimentorum acquisita diversitate simillima collectione [P., collatione] rerum, ut umbra praetereunt, ut fumus fatiscunt, ut spuma marcescunt, juxta veridicam Psalmigraphi sententiam dicentis: Homo sicut fenum dies ejus, et sicut flos agri, ita [a 1Kb] floriet. Et alibi: Dies mei sicut umbra declinaverunt: et ego sicut fenum arui. Et hac de re universi aurilegi [b 10Kb] Ambrones [c 13Kb] apoto grammaton agiis frustratis afflicti [Col. 0695B] inservire excubiis, et fragilia aranearum incassum ceu flatum tenuem, sive pulverem captantia tetendisse retia dignoscuntur, quia [d 5Kb] Psalmistam. Thesaurizant, et ignorant cui congregent illa, et dum exactrix invisi Plutonis, mors videlicet, cruentatis crudeliter frendens dentibus in limine latrat, tum tremebundi, et divino [W., omni] suffragio destituti, animam pariter [e 1Kb] pretiosam, et fallacem gazam, qui avari diu noctuque sollicite inserviebant, subito amittentes perdent; et exinde, diabolicis rapti [Col. 0696A] manibus, teterrima subeunt claustra [f 1Kb] Erebia, aeterna luituri supplicia. His autem omnibus, absque scrupulo falsitatis, ita se habentibus, precibus charitatis interlitis obnixe flagitantibus, te implorare procuro, ut, his universis veraciter perspectis, resuscitare festines gratiam ingenii naturalis, quae in te est, et liberalium litterarum scientiam, et divini intellectus flagrantem spiritualiter ignem aquoso luto et humido terrenae cupiditatis pulvere non exstinguas, sed memor Psalmigraphi de beato viro sententiam proferentis: In lege Domini fuit voluntas ejus, et meditabitur die ac nocte. Et alibi: Quomodo dilexi legem tuam, Domine! tota die meditatio mea est: Et Moysis [g 1Kb] in Deuteronomio: Non recedat liber legis de ore tuo: et meditaberis in ea diebus ac noctibus omnibus. [Col. 0696B] [h 1Kb] Non profuturis aliarum rerum obstaculis porro abolitis, studium sacrarum litterarum mentis intentione sequi nitaris, et inde gloriosae ac verae pulchritudinis venustatem acquirere, id est, divinam sapientiam, quae est splendidior auro, speciosior argento, ignitior carbunculo, candidior crystallo, pretiosior topazio, et secundum sanctionem ingeniosi [i 1Kb] concionatoris, omne pretiosum non est ea dignum. Quid enim, frater Christiane, a juvenibus decentius quaeritur? aut quid a senibus demum [j 1Kb] soprius [Col. 0697A] possidetur, quam scientia Scripturarum sacrarum, quae, sine ullo naufragio periculosae tempestatis, navem animae nostrae gubernans, deducit ad amoenissimi littus paradisi, et ad perpetua supernorum [W., superna] gaudia angelorum, de quibus supra dictus sapiens dixit: Sapientia vincit malitiam. Attingit ergo usque ad finem fortiter, et disponit omnia suaviter. Hanc amavi, et exquisivi a juventute mea, et [a 1Kb] exquisitor sum formae illius: generositatem [W., generositate] clarificat, contubernium [W., contuberniam] Dei habens, sed et omnium dominus dilexit illam, doctrix est enim disciplina Dei. Propterea si Dominus omnipotens voluerit ut aliquando ad istas partes remearem, sicut propositum habeo, per viam spondeo me tibi in his omnibus fore fidelem amicum, [Col. 0697B] et [b 1Kb] in studio divinarum Scripturarum, in quantum vires suppeditent, devotissimum adjutorem.

[c 1Kb] Vale, frater, florentibus
Juventutis cum viribus,
Ut floreas cum Domino
In sempiterno solio
Qua martyres in cuneo
Regem canunt aethereo,
Prophetae apostolicis
Consonabunt et laudibus
Nidharde, nunc nigerrima
Imi cosmi contagia
Temne fauste tartarea,
Haec contra hunc supplicia
Altaque super aethera
[Col. 0697C] Rimari petens agmina
Domini quae semper coelicolis
Verum comunt angelicis.
Qua Rex regum perpetuo
Cives ditat in saeculo
Iconisma sic [d 1Kb] Cherubin
Ut et gestes cum seraphin,
Editus apostolorum
[Col. 0698A] Filius prophetarum,
Summa sede ut gaudeas,
Unaque simul fulgeas,
Excelsi regni praemia
Lucidus captes aurea
Inque throno aethereo
Christum laudes praeconio.





EPISTOLA V. GREGORIUS CAROLO. [A. D. 723.]

Domino glorioso filio Carolo duci Gregorius papa.

Comperientes te, in Christo dilectissime, religiosae mentis, etc. (Vide sup. ep. 2 Gregorii papae II.)





EPISTOLA VI. GREGORIUS UNIVERSIS GERM. EPISCOPIS. [A. D. 723.]

Gregorius episcopus servus servorum Dei universis [Col. 0698B] reverendissimis et sanctissimis fratribus, coepiscopis, religiosis presbyteris seu diaconibus, gloriosis ducibus, magnificis [e 2Kb] castellis, comitibus etiam, vel cunctis Christianis Deum timentibus.

Sollicitudinem nimiam gerentes, etc. (Vide sup. ep. 3 Gregorii papae II.)





EPISTOLA VII. GREGORIUS POPULO THURINGORUM. [A. D. 723.]

Gregorius servus servorum Dei universo populo Thuringorum.

Dominus Jesus Christus, Filius Dei, verus Deus, qui de coelo descendit, etc. (Vide sup. ep. 6 Gregorii papae II.)





EPISTOLA VIII. GREGORIUS OPTIMATIBUS THURINGORUM. [A. D. 723.]

Viris magnificis Asolfo, Godolao, Wilario, Cunthario, [Col. 0698C] Albordo, et omnibus Deo dilectis Thuringis fidelibus Christianis Gregorius papa.

Insinuatam nobis magnificae fidei, etc. (Vide sup. ep. 5 Gregorii papae II.)





EPISTOLA IX. GREGORIUS POPULO ALTSAXONUM. [A. D. 723.]

Gregorius Papa Universo Populo Provinciae [f 2Kb] Altsaxonum.

[Col. 0699A] Sapientibus et insipientibus debitor sum, fratres, etc. (Vide sup. ep. 7 Gregorii papae II.)





EPISTOLA X. GREGORIUS [a 2Kb] POPULO ET CLERO GERMANIAE. [A. D. 723.]

Gregorius episcopus servus servorum Dei clero ordini et plebi consistenti dilectissimis filiis in Domino salutem.

Probabilibus desideriis nihil tarditatis praestantes, etc. (Vide sup. ep. 4 Gregorii papae II.)





EPISTOLA XI. CAROLUS EPISCOPIS, DUCIBUS, ETC. [A. D. 724.]

Dominis sanctis et apostolicis in Christo Patribus episcopis, ducibus, comitibus, vicariis, domesticis seu omnibus agentibus, junioribus nostris, seu missis decurrentibus, et amicis nostris, illustris vir Carolus [Col. 0699B] major domus bene cupiens vester.

Cognoscatis qualiter apostolicus vir in Christo Pater Bonifacius episcopus ad nos venit, et nobis suggessit quod sub nostro [b 1Kb] mundeburdio vel defensione eum recipere deberemus. Quod ita nos gratanti animo hoc fecisse cognoscite. Proinde nos taliter visi, fecimus ei manum nostram roboratam dare, ut ubicunque, ubi et ubi ambulare videtur, cum nostro amore vel sub nostro mundeburdio et defensione quietus vel conservatus esse debeat, in ea ratione, ut justitiam reddat, et similiter justitiam recipiat. Et si aliqua causatio vel necessitas ei advenerit, quae per legem definiri non potuerit, usque ad nos quietus [Col. 0700A] vel conservatus esse debeat, tam ipse, quam qui per ipsum sperare videntur, ut ei nullus ullam contrarietatem vel damnationem adversus eum facere non debeat, nisi ut omni tempore sub nostro mundeburdio vel defensione quietus, vel conservatus residere debeat. Et ut certius credatur, manu propria subterfirmavi et de annulo nostro subter sigillavimus. [c 1Kb]



EPISTOLA XII. BONIFACIUS [d 1Kb] DANIELI.

Domino dilectissimo Danieli episcopo Bonifacius servus servorum Dei optabilem, in Christo, charitatis salutem.

Consuetudo apud homines esse dignoscitur, cum aliis triste et [e 1Kb] onerosum quid acciderit, anxiatae [Col. 0700B] mentis solatium vel consilium ab illis quaerere, de quorum maxime [W. in marg., maxima] amicitia, vel sapientia, et foedere confidunt. Eodem modo et ego de paternitatis vestrae probabili sapientia et amicitia confidens, vobis fessae mentis angustias expono, et vestrae pietatis consilium et solatium quaero. Sunt enim nobis, juxta decretum [W. in marg., dictum] Apostoli non solum foris pugnae, et intus timores, sed etiam intus pugnae simul cum timore, maxime per falsos sacerdotes et hypocritas, qui et Deo adversantur, et sibi perduntur, et populum per plurima scandala et varios errores seducunt, dicentes populis, juxta dictum Prophetae, Pax, pax! et non est [Col. 0701A] pax; et semen verbi quod de sinu catholicae et apostolicae Ecclesiae sumptum, et nobis commendatum, seminare aliquantulum studemus, illi cum lolio superseminare, et suffocare nituntur, vel in herbam pestiferi generis convertere. Et quod plantamus, non irrigant, ut crescat, sed evellere student, ut marcescat, offerentes populis, et docentes [a 1Kb] novas sectas, et diversi generis errores; quidam abstinentes a cibis, quos Deus ad percipiendum creavit, quidam melle et lacte proprie pascentes se; panem et caeteros abjiciunt cibos; quidam autem affirmant (quod plurimum populo nocet) homicidas vel adulteros, in ipsis sceleribus perseverantes, fieri tamen posse Dei sacerdotes. Populi autem, juxta dictum Apostoli, sanam doctrinam non sustinebunt, sed coacervabunt [Col. 0701B] sibi magistros secundum sua desideria prurientes auribus. Nos quidem patrocinatus auxilium in palatio Francorum quaerentes, a talium corporali communione abstinere et segregare nos juxta praeceptum canonum non possumus, nisi hoc tantum, quod per sacra missarum solemnia in sacris mysteriis corporis et sanguinis Domini, cum eis non communicavimus, sed et [b 1Kb] consilium et consensum eorum devitamus. Nam cum talibus, et cum paganis, et cum permista et cum [W. in marg. om. cum] plebeia multitudine nostri labores et pugnae [c 1Kb] forasticae videntur esse; intimae vero, quando quis de gremio matris Ecclesiae presbyter, vel diaconus, ecclesiasticus [W. in marg., clericus] vel monachus discedit a fide et veritate, tum deinde prorumpit cum paganis in [Col. 0701C] contumelias filiorum Ecclesiae, et est obstaculum horrendum Evangelio gloriae Christi. De his namque omnibus, ut sine detrimento animae cursum ministerii nostri implere possimus, in primis apud Deum paternitatis vestrae intercessionem quaerimus. Et intimis, per Deum, obsecramus precibus, ut pro nobis intercedere dignemini, ut pius laborantium consolator Deus inter tales turbines diversarum causarum animas nostras illaesas et sanas a peccatis custodire dignetur. De supra dicta autem dictorum sacerdotum communione salubre consilium vestrum audire et [Col. 0702A] exaudire inhianter desidero. Nam [d 1Kb] sine patrocinio principis Francorum, nec populum regere, nec presbyteros vel diaconos, monachos vel ancillas Dei defendere [W. in marg., om. defendere] possum, nec ipsos paganorum ritus et sacrilegia idolorum in Germania, sine illius mandato et timore, prohibere valeo. Cum autem ad illum de istis causis auxilium quaerens pervenero, a talium communione abstinero canonice nullatenus corporaliter possum, nisi tantum a consensu illorum. Nam ego [e 1Kb] de illa communione culpam timeo, quia recolo me, ordinationis meae tempore, juxta praeceptum Gregorii papae, jurasse [f 1Kb] in corpore sancti Petri, talium communionem me declinaturum, si eos ad viam canonicam convertere nequiverim. Sed iterum timeo majus damnum [Col. 0702B] de praedicatione, quam populis impendere debeo, si ad principem Francorum non venero. De istis quid paternitas vestra tristi et dubitanti [g 1Kb] filio decernere et judicare et mandare ad consilium voluerit, indicare dignemini. Mihi enim maxima ex parte segregatus ab illis esse videor, si ab illis, voluntatis consilio, et consensu et ecclesiastico ministerio, ubi canonici non sunt, abstinuero. Praeterea paternitatis vestrae clementiam de uno solatio peregrinationis meae intimis precibus diligenter rogare velim, si praesumam; id est, ut librum Prophetarum, quem venerandae memoriae [h 1Kb] Winbertus abbas et magister quondam meus, de hac vita ad Dominum migrans dereliquit, [i 12Kb] sex prophetae in uno corpore, claris et absolutis litteris, scripti reperiuntur, mihi transmittatis. [Col. 0702C] Et si hoc Deus cordi vestro facere inspiraverit, majus solatium vitae meae senectuti, et majus vobis, mercedis praemissum transmittere non potestis. Quia librum Prophetarum talem in hac terra, qualem desidero, acquirere non possum, et, caligantibus oculis, minutas ac connexas litteras [j 1Kb] clare discernere non possum. Et propterea de illo libro supradicto rogo, quia tam clare discretis et absolutis litteris scriptus est. Interea per Forthereum presbyterum litteras et parva [k 1Kb] munuscula, propter indicium purae charitatis, transmitto vobis: id est, [l 10Kb] casulam non [Col. 0703A] holosericam, sed caprina lanugine mistam et villosam ad tergendos pedes dilectionis vestrae. Nuper quoque, revelante presbytero, qui a vestra praesentia ad Germaniam venit, corporalem orbitatem vobis contigisse cognovi: sed ut vos, Domine, melius scitis, qui, vel per quem dixit: Quem Deus diligit, corrigit: et caetera. Et Paulus apostolus: Quando infirmor, tunc potens sum, et virtus in infirmitate perficitur. Et Psalmigraphus: Multae tribulationes justorum: et reliqua. Habes, Pater mi, sicut Antonius de [a 2Kb] Didymo fertur dixisse, oculos scilicet, quibus potest Deus videri, et angeli ejus, et supernae Jerusalem gloriosa gaudia [b 1Kb] speculari. Et propter hoc, de sapientia et patientia tua confidens, credo quia hoc Deus ad perfectionem virtutum, et ad augmentum meritorum tibi dedisset, [Col. 0703B] et ut eo magis spiritualibus oculis ea conspicias et desideres quae praecipit et diligit Dominus, et eo minus respicias vel concupiscas quae non amat, sed interdixit Dominus. Quid enim sunt, isto periculoso tempore, corporales oculi, nisi, ut ita dicam, maxima ex parte, veraciter [c 1Kb] fenestrae peccatorum? Per quas aut peccata, et ad peccantes aspicimus, aut, quod pejus est, ad nos ipsos flagitia considerantes et concupientes contrahimus. Valere sanctitatem vestram, et pro me orare in Christo, diligenter opto.





EPISTOLA XIII. DANIEL BONIFACIO. [A. D. 724.]

Domino reverendissimo et merito ab omnibus orthodoxis amplectendo, multiplici scientia variarumque [Col. 0703C] virtutum gratia insigniter decorato, Bonifacio archiepiscopo Daniel Dei plebis famulus sincerissimam in Domino cuncta coelorum culmina praeeminenti salutem.

Lectis litteris a tua fraternitate transmissis, multum [Col. 0704A] moerore commoti sumus, quia hoc amantibus intolerabile visum fuerit, si iis a quibus amantur aliquid incommodi contigerit. Quamdam tamen consolationem, saepius revolventes, invenimus in eo, quia hostis callidi inextricabilis astutia nequaquam ritus religionis nostrae tanta violentia, et tam variis bellorum seu errorum oppositionibus per sublimes sacerdotum vel caeterorum quorumcunque reproborum personas expugnare tentaverit, nisi et in illis majoris meriti excellentiam agnosceret. Unde vos operam dare primitus oportet, ut inceptio gloriosa quae est (ut arbitror) apostolicis coaequanda certaminibus, nullatenus propter illorum deseratur insidias, qui dolis instructi salutiferae solent resistere doctrinae; sed tanto libentius illatae difficultates ferendae [Col. 0704B] sunt, quanto certius comperimus sanctorum esse ac martyrum in mundo pressuras, in coelo autem copiosissimam, Domino promittente, mercedem, quem et hic auxiliatorem (si tantum in tribulationibus tolerantiae non taedet) et illic cum justis gavisuri remuneratorem habere mereamur. Quapropter cum charitas excellentiae tuae consilium sibi a nostra parvitate petere dignata sit, hoc existimamus profuturum, quatenus invicta patientia perferre studeat quod absque Dei providentia provenire non nesciat. Quamvis ergo forasticae pugnae pernicies saeva sit, ipsaque atrocius intestina formidanda ferocitas noceat (quod utique non miror cum Christus Jesus olim fratrem a fratre in mortem esse tradendum testatus est, et filium a patre, et parentes a nepotibus [Col. 0704C] propter nomen suum necandos), scilicet impugnantes per escarum superstitiosissimam observationem, Domini opus destrui quaerentes, quae propemodum in ipso usu hominis pari detrimento peribunt; aut si turpe lucrum sectantes, adulationis [Col. 0705A] gratia vel etiam ipsorum laudis, vestrae vero vituperationis zelo, severitatem [W. in marg., falso securitatem] populis pronuntient, ac ficta blanditia pacis appellationem ingeminent, et, secundum Isaiae vaticinantis praesagium, dicentes malum bonum, et bonum malum, et reliqua; vel si segetem vestrae venerabilitati commissam, sterile lolium interserendo, suffocare conentur, quia utique, ante messis maturitatem, a quoquam, Domino monente [W. in marg., in quodam commate], compescitur evelli, de quo uberius infra dicemus; licet, inquam, hactenus inaudita proferant dogmata ad decipienda minus intelligentium corda, quae vos in Divinis voluntatibus optime eruditos neque ad horam introducta latent, neque etiam ea quae iis opportune possint opponi. [Col. 0705B] Sed ne te diutius morer ducendo per singula, dicam breviter. Quanquam universa nefandae factionis argumenta ad expugnandos et affligendos vos exerceant; tamen secundum praecedentium sanctorum exemplar, quod corrigendo curari nequit, saltem sustinendo portare. De sacerdotio autem homicidarum et adulterorum, qui, absque ulla resipiscentia, in peccatis suis perdurare praesumunt, satis tibi sacratissimi canones ac decreta pontificum persuadent. Si igitur homicidis jugiter agentibus poenitentiam, circa exitum vitae, perfectio, id est, communionis Christi gratia, conceditur, incorrectis qua ratione cura regiminis Christianae conversationis injungitur? Adulter vero, quem nec sero suae impudicitiae poenituit, qua consequentia sibi sacerdotale [Col. 0705C] officium usurpabit, quoniam secundum statuta Innocentii papae, caeterorumque, qui viduam, aut secundam duxerit uxorem, non modo a ministerio ecclesiasticae dignitatis, verum etiam a clericatu coercetur? Cum et haec propter carnis fragilitatem indulgenter concessa sint, adulteria vero ab omnibus peritissimis prohibeantur. A communione autem filiorum [W. in marg., falsorum fr.], fratrum, sive sacerdotum, quale consilium est tam idoneum, ut te in rebus corporalibus separatim disjungat, ne [W. in marg., nisi] forte de hoc mundo exire incipias, quoniam isti ubique et semper subintroire nituntur, a quibus se periculis implicatum Paulus apostolus asserebat. Et caeteri Christianae religionis conditores [Col. 0705D] id ipsum, aut se passos, aut posteris patiendum fore, fatentur. Dicis enim te ab illis in sacris oblationum libaminibus remotissimum esse, ne sacrum canibus dare videreris. De hoc quid sentiret sanctus Augustinus inter caetera subtiliter [W. in marg., subtus] insinuabimus. Insuper non sponte, non consensu, neque ex voluntate, sed sola necessitate cogente, nonnunquam te inter ipsos habitantem. Nempe Hieronymus ait: In Evangelio voluntas quaeritur, quae si etiam effectum non habuerit, tamen praemium non amittit. Quare si his conjungeris, verbi gratia, in perceptione ciborum vel in cohabitatione loci, nonne ille, qui non venit vocare justos, sed peccatores, ivit ad convivia peccatorum, ut occasionem haberet docendi? ut in eo quod mistim regem interdum [Col. 0706A] adire debetis, et pro pace ecclesiastica pariter deprecari. Quia ipsi, ut veri pastores, plerumque pro ovibus intervenire se fingunt. Primum quidem implendum esse quod scriptum est sciamus: Subditi estote omni humanae ordinationi, et reliqua, et omnibus potestatibus sublimioribus, et reliqua. Demum [W. in marg., Deinde] considerandum est quia proposita est similitudo tritici et zizaniorum de permistione malorum atque bonorum. Et munda et immunda animalia, ait [W. in marg., ut ait] Augustinus, introisse in arcam leguntur. Neque enim quaecunque libuit intraverunt immunda animalia, arcae compage confracta, sed ea integra per unum atque idem ostium, quod artifex fecerat. Non enim, inquit, per has similitudines et pronuntiationes, consilium [Col. 0706B] desidiae bonis datum est, quo negligant quod prohibere debent, sed patientiae qua perferant, salva doctrina veritatis, quod emendare non valent. Item dicitur: Cum ergo inveniamus in Ecclesia malos, quos ecclesiastica disciplina corrigere et coercere non possumus, tunc ne ascendat in cor nostrum impia et perniciosa praesumptio, qua existimemus nos ab his esse separandos, ut peccatis eorum non coinquinemur, atque ita prius [W. in marg., post] nos trahere conemur veluti mundos, sanctosque discipulos ab unitatis compage, quasi a malorum consortio segregatos. Veniunt in mentem illae de Scripturis similitudines, quibus demonstratum est malos in Ecclesia permistos bonis usque ad finem saeculi tempusque judicii futuros, et nihil de bonis [Col. 0706C] unitate ad participationem [Par., ac participatione] sacramentorum, qui eorum factis non consenserint, obfuturos. Cum vero eis per quos Ecclesia regitur adest, pace salva, potestas disciplinae adversus reprobos aut nefarios exercendae, tunc rursus, ne socordia segnitiaque dormiamus, aliis aculeis praeceptorum, quae ad severitatem coercitionis pertinent, excitandi sumus, ita est etiam ratio dissimulandi et tolerandi malos in Ecclesia, et est rursus ratio castigandi et corripiendi, non amittendi [Par., admittendi], vel a communione removendi, ut nec patientiae nomine torpescamus, nec obtentu diligentiae saeviamus. Dicam quod ex operibus antiquorum excerpsi doctorum, et utiliter in tam perniciosa barbarie [Col. 0706D] ad memoriam debet reduci, si forte, in praefata condescensione, a quolibet calumniati [Par., calumniaris] de aliquo simulandi sive etiam fingendi genere, legerimus [Par., legimus] quod utilis simulatio assumenda sit in tempore, unde et Cephas subtrahebat se, et segregabat, timens eos qui ex circumcisione erant: et Vas electionis totondit caput et Timotheum circumcidit. Ipse quoque Filius Dei finxit se longius ire, et nescire quae sciebat, ut est in Evangelio: Quis me tetigit? Et ubi posuistis eum? Sed et Psalmista immutavit vultum suum coram Abimelech; et ludens Joseph fratribus suis locutus est; nec non et Israel haedinis pellibus membra contexit. Hoc fecit ut putaretur esse qui non erat. Et si diligenter et fideliter attenditur, non est mendacium, sed mysterium. [Col. 0707A] Per haedinas quippe pelles, peccata, per eum vero qui se iis operuit, ille significatur qui aliena peccata portat. Haec tuae charitati non quasi priscae auctoritatis ignarae, vel nostrae rusticitatis admonitione indigenti, sed ne quid tuis rogatibus derogassemus, trepidanter scripsimus, quo, eo quod te cum majoribus contraxisse negotium comperimus, amore tantum atque obeditione amplius incitati, quam arte vel audacia freti, tantum revelando, non etiam imperando prolata diximus, ne forte his qui ultra modum excellentiores sunt in aliquo adversari videremur. Exhortatoria profecto tuae suggestionis monita, de instanti corporis molestia perferenda, satis libenter suscipimus, et, in quantum vires sufficiunt, ipso Domino auxiliante, qui pro sua misericordia [Col. 0707B] monuit nos, tuis salutaribus obtemperabimus dictis. Hoc quoque cognoscat vestra benevola dilectio, quia licet terrarum spatioso sequestremur intervallo, ac maris immensitate nimia, et coeli inaequali climate dirimamur, pari tamen tribulationum deprimimur fasce. Eadem est enim operatio Satanae hic et ibi. Propter quod, diligentissime deprecor, nos [W. in marg., vos ut nos] orationum mutua vicissitudine jugiter muniamus, reminiscentes sermonis quem dixit: Si consenserint ex vobis duo aut tres, et reliqua. Vale. Vale centupliciter charissime mihi, et alia manu, etc.





[a 1Kb] EPISTOLA XIV. DANIEL BONIFACIO. [A. D. [b 1Kb] 724.]

[Col. 0707C] Venerando et amando antistiti Bonifacio Daniel plebis Dei famulus.

Quamvis, mi frater, consacerdosque charissime, te primam virtutum promereri gaudeam palmam, quia saxea steriliaque hactenus gentilium corda, fidei magnitudine fretus, fiducialiter digrediendo [Par., aggrediendo], vomere evangelicae praedicationis infatigabiliter subigens in glebas fertiles quotidiano labore convertere niteris, ut vere tibi aptari propheticum evangelicumque dictum possit: Vox clamantis in deserto, etc., tamen secundae portio palmae non incongrue etiam ipsis praestabitur qui tam pio, tam salubri operi congratulando, quibus valent subsidiis favent, eorumque indigentiam competentibus [Col. 0707D] adminiculis supplent, quo alacrius coeptum praedicationis opus et spirituales Christo generare filios studeant. Unde et devota benevolentia pauca tuae suggerere prudentiae curavi, quo magis advertas secundum meum sensum qua potissimum ratione obstinationem agrestium convincere promptus queas. Neque enim contraria iis de ipsorum quamvis falsorum deorum genealogia astruere debes. [Col. 0708A] Secundum eorum opinionem, quoslibet ab aliis generatos, per complexum mariti ac feminae, concede eos asserere, ut saltem modo hominum natos deos ac deas, potius homines, non deos, fuisse, et coepisse qui ante non erant, probes. Cum vero initium habere deos, utpote alios ab aliis generatos coacti didicerint, item interrogandi utrum initium habere hunc mundum, an sine initio semper exstitisse arbitrentur? Si initium habuit, quis hunc creavit? Cum, procul dubio, ante constitutionem mundi, nullatenus genitis diis inveniant subsistendi vel habitandi locum. Mundum enim non hunc visibilem tantum, coelum et terram, sed cuncta etiam extenta locorum spatia, quae ipsi quoque pagani suis imaginare cogitationibus possunt, dico. Quare si sine initio semper [Col. 0708B] exstitisse mundum contenderint, hoc multis refutare ac convincere documentis argumentisque stude. Iterum altercantes interroga quis ante natos deos mundo imperaret, quis regeret. Quomodo item suo subdere dominatui vel sui juris facere mundum ante se semper subsistentem potuerunt; unde autem, vel a quo, vel quando, substitutus aut genitus primus Deus, vel dea fuerit, utrum autem adhuc generare deos deasque alios aliasque suspicantur, vel si jam non generant, quando vel cur cessaverunt a concubitu et partu, si autem adhuc generant, infinitus jam deorum effectus numerus est. Et quis tamen inter tot tantosque potentior sit, incertum mortalibus est. Et valde cavendum ne in potiorem quis offendat. Utrum autem pro temporali ac praesenti, an potius [Col. 0708C] pro aeterna ac futura beatitudine colendi sint arbitrantur. Si pro temporali, in quo jam feliciores pagani Christianis sunt dicant. Quid autem se suis conferre sacrificiis lucri diis suspicantur pagani cuncta sub potestate habentibus, vel cur in potestate sibi subjectorum fieri permittunt ipsi dii quod ipsis tribuant. Si talibus indigent, cur non ipsi magis potiora eligunt? Si autem non indigent, superflue jam talibus hostiarum collationibus placare se deos posse putent. Haec et his similia multa alia, quae nunc enumerare longum est, non quasi insultando vel irritando eos, sed placide ac magna objicere moderatione debes; et per intervalla, nostris, id est, Christianis, hujusmodi [Col. 0708D] comparandae sunt dogmatibus superstitiones, et quasi e latere tangendae, quatenus magis confusi quam exasperati pagani erubescant, pro tam absurdis opinionibus, et ne nos latere eorum nefarios ritus ac fabulas aestiment. Hoc quoque inferendum: si omnipotentes sunt dii, et benefici, et justi, non solum suos remunerant cultores, verum etiam puniunt contemptores. Et si haec utraque temporaliter [Col. 0709A] faciunt, cur ergo pareunt Christianis totum pene orbem ab eorum cultura avertentibus, idolaque evertentibus? Et cum ipsi, id est Christiani, fertiles terras, vinique et olei feraces, caeterisque opibus abundantes possident provincias, ipsis autem, id est paganis, frigore semper rigentes terras cum eorum diis reliquerunt, in quibus jam tantum toto orbe pulsi falso regnare putantur. Inferenda quoque saepius iis est orbis auctoritas Christiani, in quorum comparatione ipsi paucissimi in vanitate antiqua adhuc perseverant; et ne quasi de legitimo semper a principe super ipsas gentes deorum jactitent imperio, intimandum iis cunctum prius mundum idolorum deditum culturae, donec, Christi gratia veri omnipotentis conditoris, rectoris uniusque Dei notitia [Col. 0709B] illuminatus, vivificatus, reconciliatusque Deo est. Nam quod apud Christianos fidelium quotidie baptizantur filii, quid aliud faciunt, nisi a sorde et reatu gentilitatis, qua totus olim constitutus mundus est, per singulos eos purgant. Haec charitatis intuitu, frater mi, breviter tuae commemorare libuit dilectioni, et qui corporali praegravatus [a 1Kb] languore laboro ita, ut congrue illud Psalmistae dicere possim: Cognovi, Domine, quia justum judicium tuum, et vere afflixisti. Unde obnixius tuam peto reverentiam, quatenus cum his qui tecum Christo in spiritu serviunt, pro me supplicationum fundere preces digneris, ut Dominus, qui me vino compunctionis potavit, cito sua etiam anticipet misericordia, ut qui juste [Col. 0710A] corripuit, clementer ignoscat, propheticumque illud sua faciat pietate me quoque gratulabundum posse cantare: Secundum multitudinem dolorum meorum in corde meo, consolationes tuae, Domine, laetificaverunt animam meam. Opto ut in Christo bene valeas, et mei memineris, consacerdos charissime.





EPISTOLA XV. GREGORIUS BONIFACIO. [A. D. [b 4Kb] 724.]

Reverendissimo et sanctissimo fratri Bonifacio coepiscopo, Gregorius servus servorum Dei.

Credite speculationis sollicitudine permoti, etc. (Vide sup. ep. 9 Gregorii papae II.)





EPISTOLA XVI. N . . . . DIACONUS EADBURGAE. [A. D. 725.]

Reverendissimae et in Christo charissimae Eadburgae [Col. 0710B] abbatissae N. indignus et exiguus diaconus perennem in Domino salutem.

Almitatis tuae clementiam intimis obsecro precibus, ut mei memor esse digneris in tuarum sacro sanctis orationum subsidiis, sicut mihi per redeuntem fratrem nostrum N. tua benigna charitas concedens promisit. Hoc etiam obnixa prece flagito, ut meae fragilitatis navem, quae quotidie praesentis mundi procellarum turbinibus quatitur, tuae stabilitatis suffragio fulciatur, ut contra antiqui hostis venenata spicula oraminum tuorum frequente juvamine munias. Parva munuscula tuae venerandae dilectioni transmisi, id est, unum [c 1Kb] graphium argenteum, et storacis et cinnamomi partem [Col. 0711A] aliquam, quatenus ex his minimis cognoscas allata munera tuae salutationis quam grata mihi sunt; et si quid mihi per gerulum horum apicum, qui dicitur [a 1Kb] Ceola, vel per alium quemlibet, imperare volueris, scit charitas illa quae inter nos est copulata spirituali germanitate, id meam parvitatem totis nisibus implere velle. Interea rogo ut mihi litteras tuae dulcedinis destinare non deneges. Bene valere te desidero, et sanctis successibus proficere in Christo optamus.



EPISTOLA XVII. BONIFACIUS EADBURGAE. [A. D. 725.]

Aureo spiritualis amoris vinculo amplectendae et divino ac virgineo charitatis osculo stringendae sorori Eadburgae abbatissae Bonifacius episcopus legatus [Col. 0711B] Romanae Ecclesiae in Domino salutem.

Dilectionis vestrae clementiam intimis imploramus precibus, ut pro nobis apud auctorem omnium intercedere dignemini. Et ut non ignoretis causam hujus precis, sciatis quia, nostris peccatis exigentibus, conversatio peregrinationis nostrae variis tempestatibus illiditur. Undique labor, undique moeror, foris pugnae, intus timores. Super omnia gravissimum, quod vincunt insidiae falsorum fratrum malitiam infidelium paganorum; rogate ergo pium defensorem vitae nostrae, et unicum salutare laborantium refugium, Agnum Dei, qui abstulit peccata mundi, ut nos inter talium luporum cubilia lustrantes, dextera sua protegente, illaesos custodiat, ut ubi debuerunt esse speciosi pedes portantium lucernam pacis evangelicae non [Col. 0711C] inveniantur tenebrosa errantium apostatarum vestigia, sed magis Pater piissimus, accinctis lumbis nostris, perficiat lucernas ardentes in manibus nostris, et illuminet corda gentilium ad contemplandum Evangelium gloriae Christi. Interea precor ut intercedere pietas vestra pro istis paganis qui nobis ab apostolica sede commissi sunt dignetur, ut eos Salvator mundi ab idolorum cultura eripere dignetur, et aggregare unicae matris Ecclesiae catholicae filiis, ad laudem et gloriam nominis sui, qui vult omnes homines salvos fieri, et ad agnitionem veritatis venire. Vale.



EPISTOLA XVIII. BONIFACIUS [b 1Kb] EADBURGAE. [A. D. 725.]

Dilectissimae sorori, et jam dudum spiritualis clientelae [Col. 0712A] propinquitate connexae Eadburgae abbatissae Bonifacius servus servorum Dei perennem in Christo salutem.

Charissimam sororem remunerator aeternus justorum operum in superna laetificet curia angelorum, quae, sanctorum librorum munera transmittendo, exsulem Germanicum spirituali lumine consolata est, quia qui tenebrosos angulos Germanicarum gentium lustrare debet, nisi habeat lucernam pedibus, et lumen semitis suis verbum Domini, in laqueum mortis incidet. Praeterea de charitate tua diligenter confidens obsecro, ut pro me orare digneris, quia, peccatis meis exigentibus, periculosi maris tempestatibus quatior, rogans ut ille qui in altis habitat, et humilia respicit, indulgens flagitia, praestet mihi verbum [Col. 0712B] in apertione oris mei, ut currat et clarificetur inter gentes Evangelium gloriae Christi.



EPISTOLA XIX. BONIFACIUS EADBURGAE. [A. D. 725.]

Reverendissimae ac dilectissimae sorori Eadburgae abbatissae, Bonifacius servus servorum Dei optabilem in Christo charitatis salutem.

Dominum omnipotentem, retributorem et remuneratorem omnium bonorum operum deprecor, ut tibi in coelestibus mansionibus, et in aeternis tabernaculis omnium beneficiorum tuorum, quae mihi praestitisti, aeternalem mercedem, et in superna curia beatorum angelorum restituat. Quia saepe sive solamine librorum, sive vestimentorum adjuvamine, pietas tua tristitiam [Col. 0712C] meam consolata est. Sic et adhuc deprecor ut augeas quod coepisti, id est ut, mihi [c 2Kb] cum auro conscribas Epistolas Domini mei sancti Petri apostoli, ad honorem et reverentiam sanctarum Scripturarum ante oculos carnalium, in praedicando et quia dicta ejus qui me in hoc iter direxit maxime semper in praesentia cupiam habere, et ad scribendum hoc quod rogo Eoban [Par., per Eoban] presbyterum destino. Fac ergo, soror charissima, de hac petitione nostra, sicut benignitas tua de cunctis precibus meis semper solebat, ut et hic opera tua, ad gloriam coelestis Patris, aureis litteris fulgeant. Valere in Christo, et sanctis virtutibus ad meliora conscendenda proficere opto.



EPISTOLA XX. BONIFACIUS [a 1Kb] EADBURGAE. [A. D. 725.]
[Col. 0713A]

Beatissimae virgini, imo dilectissimae dominae Eadburgae, monasticae normula conversationis emeritae, Winfredus exiguus in Christo Jesu intimae charitatis salutem.

Rogabas me, soror charissima, ut admirandas visiones de illo redivivo, qui nuper in monasterio Milburgae abbatissae mortuus est, et revixit, quae ei ostensae sunt, scribendo intimare et transmittere curarem, quemadmodum istas, veneranda abbatissa Hildetida W., et S. Hebelida.], referente didici. Modo siquidem [Col. 0714A] gratias omnipotenti Deo refero, quia in hoc dilectionis tuae voluntatem eo plenius liquidiusque, Deo patrocinium praestante, implere valeo, quia [b 7Kb] ipse cum supradicto fratre redivivo, dum nuper de transmarinis partibus ad istas pervenit regiones, locutus sum, et ille mihi stupendas visiones, quas extra corpus suum raptus in spiritu vidit, proprio exposuit sermone.

Dicebat quippe se per violentae aegritudinis dolorem corporis gravedine subito exutum fuisse; et simillimum esse collatione, veluti si videntis et vigilantis hominis oculi densissimo tegmine velentur, et subito auferatur velamen, et tunc perspicua sint [Col. 0715A] omnia, quae ante non visa, et velata, et ignota fuerunt: sic sibi, abjecto terrenae velamine carnis, ante conspectum universum collectum fuisse mundum, ut cunctas terrarum partes, et populos, et maria, sub uno conspectu contueretur, et tam magnae claritatis et splendoris angelos eum egressum de corpore suscepisse, ut nullatenus prae nimio splendore in eos aspicere potuisset, qui jucundis et consonis vocibus canebant: Domine, ne in ira tua arguas me, neque in furore tuo corripias me, et sublevabant me in aera (dixit) sursum, et in circuitu totius mundi ignem ardentem videbam, et flammam immensae magnitudinis anhelantem, et terribiliter ad superiora ascendentem, non aliter pene quam ut sub uno globo totius mundi machinam complecteretur, nisi eam sanctus angelus, [Col. 0715B] impresso signo sanctae crucis Christi, compesceret; quando enim in obviam minacis flammae signum crucis Christi expresserat, tunc magna flamma ex parte decrescens resedit, et istius flammae terribili ardore intolerabiliter torquebar, oculis maxime ardentibus, et splendore fulgentium spirituum reverberatis, donec splendidae visionis angelus manus suae impositione caput meum quasi protegens tangebat, et me a laesione flammarum tutum reddidit. Praeterea referebat, illo in temporis spatio quo extra corpus fuit, tam magnam animarum migrantium de corpore multitudinem illuc, ubi ipse fuit, convenisse, quam totius humani generis in terris non fuisse antea existimaret. Innumerabilem quoque malignorum spirituum turbam, nec non et clarissimum chorum supernorum [Col. 0715C] angelorum adfuisse narravit; et maximam inter se miserrimos spiritus et sanctos angelos de animabus egredientibus de corpore disputationem habuisse, daemones accusando et peccatorum pondus gravando, Angelos vero relevando, et excusando; et se ipsum omnia audisse flagitiorum suorum propria peccamina quae fecit a juventute sua, et ad confitendum aut neglexit, aut oblivioni tradidit, vel ad peccatum pertinere omnino nesciebat, ipsius propria voce contra illum clamasse, et eum dirissime accusasse, et [a 2Kb] specialiter unumquodque vitium, quasi ex sua persona in medium se obtulisse, dicendo quoddam: Ego sum cupiditas tua, qua illicita frequentissime et contraria praeceptis Dei concupisti; quoddam vero: Ego sum vana gloria, qua te apud [Col. 0715D] homines jactanter exaltasti; aliud: Ego sum mendacium, in quo mentiendo peccasti; aliud: Ego sum otiosum verbum, quod inaniter locutus fuisti; aliud: [Col. 0716A] Ego visus, quo videndo illicita peccasti; aliud: Ego contumacia et inobedientia, qua senioribus spiritualibus inobediens fuisti; aliud: Ego torpor et desidia in sanctorum studiorum neglectu; aliud: Ego vaga cogitatio, et inutilis cura, qua te supra modum sive in ecclesia, sive extra ecclesiam occupabas; aliud: Ego somnolentia, qua oppressus tarde ad confitendum Deo surrexisti; aliud: Ego iter otiosum; aliud: Ego sum negligentia et incuria, qua detentus erga studium divinae lectionis incuriosus fuisti; et caetera his similia omnia, quae in diebus vitae suae in carne conversatus peregit, et confiteri neglexit. Multa quoque, quae ad peccatum pertinere omnino ignorabat, contra eum cuncta terribiliter vociferabantur. Similiter et maligni spiritus in omnibus [Col. 0716B] vitiis consonantes accusando, et duriter testificando, et loca et tempora nefandorum actuum memorantes, eadem quae peccata dixerunt conclamantes probabant. Vidit quoque ibi hominem quemdam, cui jam in saeculari habitu degens vulnus inflixit, quem adhuc in hac vita superesse referebat, ad testimonium malorum suorum adductum, cujus cruentatum et patens vulnus, et sanguis ipse propria voce clamans improperabat et imputabat ei crudele effusi sanguinis crimen, et sic cumulatis et computatis sceleribus et antiquum hostem affirmabant eum reum peccatorem juris eorum et conditionis indubitanter fuisse. E contra autem (dixit) excusantes me clamitabant parvae [b 1Kb] virtutes animae, quas ego miser indigne et imperfecte peregi. Quaedam dixit: Ego [Col. 0716C] sum obedientia, quam senioribus spiritualibus exhibuit; quaedam: Ego sum jejunium, quo corpus suum contra desiderium carnis pugnans castigavit; alia: Ego pura oratio, quam effundebat in conspectu Domini; alia: Ego sum obsequium infirmorum, quod clementer aegrotantibus exhibuit; quaedam: Ego sum psalmus, quem pro otioso sermone satisfaciens Deo cecinit. Et sic unaquaeque virtus contra aemulum suum peccatum, excusando me, clamitabat, et has illi immensae claritatis angelici spiritus magnificando, defendentes me, affirmabant. Et istae virtutes universae valde auctae et multo majores et excellentiores mihi esse videbantur quam unquam viribus meis digne perpetratae fuissent. Interea referebat se quasi in inferioribus in hoc mundo vidisse igneos [Col. 0716D] puteos horrendam eructantes flammam plurimos, et [c 1Kb] erumpente terra terribilis flammae ignes volitasse, et miserorum hominum spiritus, in similitudine [Col. 0717A] nigrarum avium, per flammam plorantes et ululantes, et verbis et voce humana stridentes, et lugentes propria merita, et praesens supplicium, consedisse paululum, haerentes in marginibus puteorum, et iterum ejulantes cecidisse in puteos. Et unus ex angelis dixit: Parvissima haec requies indicat quia omnipotens Deus in die futuri judicii his animabus refrigerium supplicii, et requiem perpetuam praestiturus est. Sub illis autem puteis adhuc in inferioribus, et in imo profundo, quasi in inferno inferiori, audivi horrendum et tremendum, et dictu difficilem gemitum, et fletum lugentium animarum. Et dixit ei angelus: Murmur et fletus, quem in inferioribus audis illarum est animarum ad quas nunquam pia miseratio Domini perveniet, sed aeterna [Col. 0717B] illas flamma sine fine cruciabit. Vidit quoque mirae amoenitatis locum, in quo pulcherrimorum hominum gloriosa multitudo miro laetabatur gaudio, qui eum invitabant, ut ad eorum gaudia, si ei licitum fuisset, cum iis gavisurus veniret. Et inde mirae dulcedinis fragrantia veniebat, quae beatorum halitus fuit ibi congaudentium spirituum, quem locum sancti angeli affirmabant famosum esse Dei paradisum. Nec non et igneum piceumque flumen bulliens et ardens mirae formidinis et teterrimae visionis cernebat, super quod lignum pontis vice positum erat ad quod sanctae gloriosaeque animae ab illo secedentes conventu, properabant, desiderio alterius ripae, transire cupientes, et quaedam non titubantes constanter [Col. 0717C] transibant; quaedam vero labefactae de ligno cadebant in tartareum flumen; et aliae tingebantur, quasi toto corpore mersae: aliae autem ex parte quadam [a 1Kb] veluti ad genua media, quaedam vero usque ad ascellas; et tamen unaquaeque cadentium multo clarior, speciosiorque de flumine in alteram ascendebat ripam, quam prius in piceum bulliens cecidisset flumen. Et unus ex beatis angelis de illis cadentibus animabus dixit: Hae animae sunt quae, post exitum mortalis vitae, quibusdam levibus vitiis non omnino ad purum abolitis, aliqua pia miserentis Dei castigatione indigebant, ut Deo digne offerantur. Et citra illud flumen speculatus muros fulgentes clarissimi splendoris [W., stuporis], stupendae longitudinis, et altitudinis immensae, et sanctos angelos dixisse: Haec est enim illa sancta et inclyta civitas [Col. 0717D] coelestis Jerusalem, in qua istae perpetualiter sanctae gaudebunt animae. Illas itaque animas, et istius gloriosae civitatis muros, ad quam post transitum fluminis festinabant, tam magna immensi luminis claritate et fulgore splendentes esse dixit, ut, reverberatis oculorum pupillis, prae nimio splendore in eos nullatenus aspicere potuisset.

Narravit quoque ad illum conventum, inter alias, [Col. 0718A] venisse cujusdam hominis animam, qui in abbatis officio defunctus est, quae [b 1Kb] speciosa nimis et formosa esse visa est, quam maligni spiritus rapientes, contendebant sortis eorum et conditionis fuisse. Respondit ergo unus ex choro angelorum dicens: Ostendam vobis cito, miserrimi spiritus, quia vestrae potestatis anima illa probatur non esse. Et his dictis, repente intervenit magna cohors candidarum animarum, quae dicebant: Senior et doctor noster fuit iste, et nos omnes suo magisterio lucratus est Deo; et hoc pretio redemptus est, et vestri juris non esse dignoscitur, et quasi cum angelis contra daemones pugnam inirent, et adminiculo angelorum eripientes illam animam de potestate malignorum spirituum liberaverunt. Et tum increpans angelus [Col. 0718B] daemones, dixit: Scitote modo, et intelligite, quod animam istam sine jure rapuistis, et discedite, miserrimi spiritus, in ignem aeternum. Cum vero haec dixisset angelus, illico maligni spiritus levaverunt fletum et ululatum magnum in momento, et quasi in ictu oculi, pernici volatu jactabant se in supra dictos puteos ignis ardentis, et post modicum intervallum emersi, certantes in illo conventu iterum de animarum meritis disputabant. Et diversorum hominum in hac vita merita commorantium dicebat se illo in tempore speculari potuisse, et illos qui sceleribus obnoxii non fuerunt, et qui, sanctis virtutibus freti, propitium omnipotentem Deum habuisse noscebantur, ab angelis semper tutos ac defensos, et iis charitate et propinquitate conjunctos fuisse. Illis [Col. 0718C] vero, qui nefandis criminibus et maculatae vitae sordibus polluti fuerunt, adversarium spiritum assidue sociatum et semper ad scelera suadentem fuisse, et quandocunque verbo vel facto peccaverunt, hoc jugiter, quasi ad laetitiam et gaudium, aliis nequissimis spiritibus in medium proferens manifestavit. Et quando homo peccavit, nequaquam malignus spiritus sustinuit moram faciens exspectando donec iterum peccaret, sed sigillatim unumquodque vitium ad notitiam aliorum spirituum offerebat, et subito apud hominem peccata suasit, et illico apud daemones perpetrata demonstravit.

Interea narravit se vidisse puellam quamdam in hac terrena vita molentem in mola, quae vidit juxta [Col. 0718D] se jacentem alterius novam colum sculptura variatam, et pulchra ei visa fuit, et furata est illam. Tunc quasi ingenti gaudio repleti quinque teterrimi spiritus hoc furtum aliis in illo referebant conventu, testificantes illam furti ream et peccatricem fuisse. Intulit quoque: Fratris cujusdam, qui paulo ante defunctus est, animam tristem ibi videbam, cui antea ipse in infirmitate exitus sui ministravi, et exsequias praebui, qui mihi moriens praecepit ut [Col. 0719A] fratri illius germano, verbis illius testificans, demandarem ut ancillam quamdam, quam in potestate communiter possederunt, pro anima ejus manumitteret. Sed germanus ejus, avaritia impediente, petitionem ejus non implevit, sed de hoc supra dicta anima per alta suspiria accusavit fratrem infidelem, et increpans graviter querebatur. Et similiter testatus de Ceolredo rege Mercionum, quem illo tamen tempore quo haec visa sunt in corpore fuisse non dubium est. Quem, ut dixi, videbat angelico quodam umbraculo contra impetum daemoniorum, quasi libri alicujus magni extensione et superpositione defensum. Ipsi daemones anhelando rogabant angelos, ut, ablata defensione illa, ipsi permitterentur crudelitatis eorum voluntatem in eo exercere. Et imputabant [Col. 0719B] ei horribilem ac nefandam multitudinem flagitiorum, et minantes dicebant illum sub durissimis inferorum claustris claudendum, et ibi, peccatis promerentibus, aeternis doloribus cruciandum esse. Tunc angeli solito tristiores facti dicebant: Proh dolor! quod homo peccator iste semetipsum plus defendere non permittitur, et ob ipsius propria merita nullum ei adjutorium possumus praebere. Et auferebant superpositi tutaminis defensionem. Tunc daemones gaudentes et exsultantes, de universis mundi partibus congregati, majori multitudine, quam omnium animantium in saeculo fieri existimaret, diversis eum tormentis inaestimabiliter fatigantes lacerabant. Tum demum beati angeli praecipiebant [Col. 0719C] ei qui haec omnia extra corpus suum raptus spirituali contemplatione vidit et audivit ut sine mora rediret ad proprium corpus, et universa quae illi ostensa fuerunt credentibus et intentione divina interrogantibus manifestare non dubitaret, insultantibus autem narrare [a 1Kb] denegaret; et ut cuidam mulieri, quae inibi in longinqua regione habitabat, ejus perpetrata peccata per ordinem exponeret, et ei intimaret quod omnipotentem Deum potuisset per satisfactionem repropitiare sibi, si voluisset; et ut cuidam presbytero Buggam istas spirituales visiones cunctas exponeret, et prius ea [Par., postea], quemadmodum ab illo instructus fieret, hominibus pronuntiaret, propria quoque peccata, quae illi a spiritibus immundis imputata fuerunt, confessa, supradicti [Col. 0719D] presbyteri judicio emendaret, et ad indicium angelici praecepti, presbytero testificari quia jam per plurimos annos zonam ferream circa lumbos, nullo hominum conscio, amore Domini cogente, habuerat. Proprium vero corpus dicebat, se dum [Col. 0720A] extra fuerat, tam valide perhorruisse, ut in omnibus visionibus nihil tam odibile, nihil tam despectum, nihil tam dirum fetorem evaporans, exceptis daemonibus et igne flagranti, videret, quam proprium corpus; et fratres ejus conservos, quos intuitus est exsequias corporis sui clementer exhibere, ideo perhorruit, quia invisi corporis curam egerunt.

Jussus tamen ab angelis primo diluculo redit ad corpus, qui primo gallicinio exierat de corpore. Redivivo autem in corpore, plena septimana nihil omnino corporalibus oculis videre potuit, sed oculi vesicis pleni frequenter sanguine stillaverunt. Et postea illa de presbytero religioso, et peccatrice muliere, sicut ei ab angelis manifestatum est, ita illis [Col. 0720B] profitentibus, verum esse probavit. Subsequens autem et circa scelerati regis exitus quae de illo viso fuerunt, vera esse procul dubio probavit. Multa [b 1Kb] alia et his similia referebat sibi ostensa fuisse, quae de memoria labefacta per ordinem recordari nullatenus potuisset. Et dicebat se post istas visiones mirabiles tam tenacis memoriae non fuisse ut ante fuerat. Haec autem quae te diligenter flagitante scripsi, [c 1Kb] tribus mecum religiosis et valde venerabilibus fratribus in communione audientibus exposuit. Qui mihi in hoc scripto astipulatores fideles testes esse dignoscuntur. Vale verae virgo vitae, ut et vivas angelice recto rite et rumore regnes semper in aethere Christum.





EPISTOLA XXI. [d 1Kb] LEOBGITHA BONIFACIO. [A. D. 725.]
[Col. 0720C]

Domino reverendissimo et summae dignitatis infula praedito Bonifacio atque in Christo charissimo et affinitatis propinquitate connexo Leobgitha, ultima leve jugum Christi portantium famula, pereanem sospitatis salutem.

Rogo tuam clementiam ut memorare digneris prioris amicitiae quam jam dudum cum patre meo copulasti, cujus vocabulum est Tinne in occiduis regionibus. Qui nunc ante octo annorum curriculum ab hac luce subtractus est, ut pro anima illius preces offerre Deo non renuas; nec non et matris meae memoriam commendo tibi, quae est cognominata Ebbe, quae tibi, ut melius nosti, consanguinitatis [Col. 0720D] nexibus copulatur, et adhuc laboriose vivit, et diu valide ab infirmitate oppressa est Ego unica filia sum ambobus parentibus meis. Et utinam, licet sim indigna, ut merear te in fratris locum accipere, quia in nullo hominum generis mei tanta fiducia [Col. 0721A] spei posita est mihi, quanta in te. Hoc parvum munusculum mittere curavi, non ut dignum esset tuae almitatis aspectui, sed ut memoriam parvitatis meae retineas, nec longa locorum intercapedine oblivioni tradas, quinimo verae dilectionis ligatura reliquum nodetur in aevum. Hoc, frater amande, enixius efflagito, ut tuarum orationum pelta muniar contra hostis occulti venenata jacula. Illud etiam peto, ut rusticitatem hujus epistolae digneris emendare, et mihi aliqua verba tuae affabilitatis, exempli gratia, transmittere non recuses, quae inhianter audire satago. Istos autem subterscriptos versiculos componere nitebar secundum poeticae traditionis disciplinam, non audacia confidens, sed gracilis ingenioli rudimenta exercitare cupiens, et tuo auxilio indigens. Istam [Col. 0721B] artem ab Eadburgae magisterio didici, quae indesinenter legem divinam rimari non cessat. Vale vivens aevo longiore, vita feliciore, interpellans pro me.

Arbiter omnipotens, solus qui cuncta creavit,
In regno Patris semper qui lumine fulget,
Qua jugiter flagrans, sic regnet gloria Christi,
Illaesum servet semper te jure perenni.



EPISTOLA XXII. BONIFACIUS QUIBUSDAM MONIALIBUS. [A. D. 725.]

Venerandis et amandis charissimis sororibus Leobgithae et Theclae, nec non et Cynehildae, et omnibus in Christo diligendis sororibus vobis cohabitantibus aeternae charitatis salutem.

[Col. 0721C] Obsecro et praecipio quasi filiabus charissimis, quemadmodum vos jam incessanter facere, et fecisse, et facturas esse confidimus, ut vestris orationibus crebris Dominum deprecemini, ut liberemur, juxta dictum Apostoli, ab importunis et malis hominibus. Non enim omnium est fides. Et scitote quia Deum laudamus, et tribulationes cordis nostri dilatatae sunt, ut Dominus Deus, qui est refugium pauperum, et spes humilium, de necessitatibus nostris et de tentationibus hujus saeculi nequam eripiat nos, ut sermo Domini currat, et clarificetur gloriosum Evangelium Christi, ut gratia Domini in me vacua non fiat. Et quia ultimus et pessimus sum omnium legatorum, quos catholica et apostolica Romana Ecclesia ad praedicandum Evangelium destinavit, ut [Col. 0721D] omnino sine fructu Evangelii sterilis non moriar, et [Col. 0722A] vacuus filiorum et filiarum numero non revertar, ne de abscondito talento, Domino veniente, reus esse judicer, nec, peccatis exigentibus, vice laboris pro mercede ultionem infructuosi laboris accipiam ab eo qui misit me. Multi enim (quod pejus est), quos oves in futuro judicio ad dexteram Christi ponendos fore censebam, versa vice, putidae et petulcae, et ad sinistram statuendae capellae esse dignoscuntur. Et pietatem Domini precamini, ut spiritu principali confirmet cor meum Deus, qui me indignum pastorem in populo vocari voluit, ut, lupo veniente, more mercenarii non fugiam, sed, exemplo boni pastoris, agnos pariter cum matribus, Ecclesiam scilicet catholicam cum filiis et filiabus suis, contra haereticos, et schismaticos, vel hypocritas fideliter ac fiducialiter [Col. 0722B] defensare studeam. Praeterea, quia dies mali sunt, nolite esse imprudentes, sed intelligentes quae sit voluntas Dei. Quamobrem vigilate, et state in fide, et viriliter agite, et confortamini. Omnia vestra cum charitate fiant, et, juxta Evangelium, in patientia vestra possidebitis animas vestras. Et recordamini sanctorum apostolorum et prophetarum, quia multum laboraverunt in Domino: ideo adepti sunt praemia sempiterna. Et, juxta Psalmistam: Multae tribulationes justorum, et de his omnibus liberabit eos Dominus: et, juxta Evangelium, quia qui perseveraverit usque in finem, hic salvus erit.



EPISTOLA XXIII. BONIFACIUS LEOBGITHAE. [A. D. 725.]

Venerandae Christi famulae et charitate sincerissima [Col. 0722C] perenniter continendae Leobgithae, Bonifacius servus servorum Dei, optabilem in Christo salutem.

Notum tuae sit sanctitatis dilectioni quia frater et compresbyter noster nomine Forhthat nobis referebat quod a te precibus suis impetraret ut puellae cuidam doctae laborem, si noster consensus licentiam tribuisset, tempore impetres aliquanto. Quapropter secundum quod dilectio tua pro suae mercedis augmento de hac re consultum putaverit, nostram consentire et favere voluntatem indubitanter agnosce. Vale in Christo.





EPISTOLA XXIV. [a 2Kb] GREGORIUS BONIFACIO [A. D. 726.]

Reverendissimo ac sanctissimo fratri Bonifacio [Col. 0722D] coepiscopo Gregorius servus servorum Dei.

[Col. 0723A] Desiderabilem mihi a te missus Denval, etc. (Vide sup. ep. 14 Gregorii papae II.)





EPISTOLA XXV. GREGORIUS BONIFACIO. [A. D. 732.]

Reverendissimo et sanctissimo fratri Bonifacio coepiscopo ad illuminationem gentis Germaniae, vel circumquaque in umbra mortis morantibus gentibus, in errore constitutis, ab hac apostolica sede directo, Gregorius servus servorum Dei.

Magna nos habuit gratulatio, lectis sanctissimae fraternitatis tuae litteris, etc. (Vide sup. ep. 1 Gregorii papae III.)





EPISTOLA XXVI. [a 2Kb] SIGEBALDUS BONIFACIO. [A. D. 732.]

[Col. 0723B] Reverendissimo praesuli et piae paternitatis praerogativa divulgando archiepiscopo Bonifacio Sigebaldus, licet indignus et ultimus famulorum Dei famulus, optabilem in Domino salutem.

Primitus subnixis precibus, ac si progeniculans flexis poplitibus, ut indulgeas obsecro petitionem meam, quam rogavi te per tuum presbyterum nomine Eobo, id est, ut tibi indicaret meam petitionem et desiderium. Id est, ut tu meus esses episcopus cum meo episcopo Danielo. Pro tua clementia hoc mihi concedebas, si ita fecisset, sicut eum rogavi. Putabam a te, Domine mi, aliquem consolationis sermonem venire ad me. Notum sit tibi quod ex eo tempore nomen tuum ascriptum habuissem, cum missarum solemnia celebrarem simul cum nominibus [Col. 0723C] episcoporum nostrorum, et modo non cesso quandiu subsistam; et si supervixero tibi, cum nomine Patris nostri Erenwaldi episcopi tuum ascribo nomen. Et hoc tibi intimare curabo, quod hoc scribo, non quia de merito mei peccatoris confidens sim, sed de misericordia Dei, et spe tua, quam habes in Deum.

Ideo deprecor te ut tecum memoria mea secundum parvitatem meam et in praesente et in futuro persistat. Vale in Christo.



EPISTOLA XXVII. BONIFACIUS [b 1Kb] CUIDAM. [A. D. 732.]

Reverendissimae ac dilectissimae ancillae Christi N. [Col. 0724A] Bonifacius supplex servus servorum Dei in Christo sinceram charitatis salutem.

Charitatis vestrae clementiam intimis obsecramus precibus, ut pro nobis peccatoribus apud Dominum intercedere curetis, quia multis et variis tempestatum turbinibus concussi et quassati sumus sive a paganis, sive a falsis Christianis, seu a fornicariis clericis, sive a pseudosacerdotibus; et maxime, ut timemus, nostris meritis exigentibus, tribulamur. Sed ut consolemur, et eripiamur orationibus vestris, deprecamur, et confidimus in Domino Jesu quia per orationes vestrae dilectionis, et veniam peccatorum, et tranquillitatem tempestatum, invenire mereamur, quia fidelis promissor Jacobus apostolus dixit: Confitemini alterutrum peccata vestra, ut salvemini. Multum [Col. 0724B] enim valet deprecatio justi assidua. Et Joannes evangelista in prima Epistola ait: Scimus quoniam audit nos, quidquid petierimus, scimus quoniam habemus petitiones quas postulamus ab eo. Et quia jam de hoc ipso ante deprecatus sum, rogo ut non indignemini, eo quod raro petere non debeo quod sine intermissione semper fieri desidero, quia quotidiana tribulatio divina solamina fratrum ac sororum me quaerere admonet. Praeterea, quia timemus easdem tentationes Satanae ibi esse, quae hic sunt, secundum dictum Apostoli: Stabiles estote, et immobiles, abundantes in opere Domini semper, scientes quod labor vester non est inanis in Domino. Et alibi: Vigilate, et state in fide, viriliter agite, et confortamini, omnia vestra in charitate fiant. Et si egestas tangat, [Col. 0724C] dicti evangelici nolite oblivisci: Beati pauperes spiritu, quoniam ipsorum est regnum coelorum. Si tribulatio veniat, memores estote veritatis dicentis: In patientia vestra possidebitis animas nostras: Et in Psalmo: Patientia pauperum non peribit in finem. Si infirmitas corporis, Pauli apostoli sententia proferatur, qua dixit: Quando infirmor, tunc potens sum, et virtus in infirmitate perficitur.





EPISTOLA XXVIII. TORTHELMUS BONIFACIO. [A. D. 733.]

Domino meo dulcissimo, ac sincerissimo charitatis cultu, et praecipue Dei gratia copioso, semperque [Col. 0725A] in Christo pastoralis curae regimina gubernanti Bonifacio, qui et Winfridus, archiepiscopo, Torthelmus episcopus, servus servorum Dei, in Domino salutem.

Desiderabiles litteras excellentiae vestrae suscepimus, quas relegentes cognovimus tuam piissimam devotionem, ferventissimumque amorem, quem habes propter beatam vitam, et, [Par., ut] dextera Domini protegente, meditaris die ac nocte ad fidem catholicam atque apostolicam, pro tuae animae redemptione, corda paganorum Saxonum converti. Quis enim audiens haec suavia non laetetur? Quis non exsultet et gaudeat in his operibus, quod gens nostra Christo omnipotenti Deo credat? Per gerulum vero apicum tuorum, modicum tibi munusculum, sed magni affectus pignus transmitto, simul et indicans, [Col. 0725B] quod omnia quae a parvitate nostra petere dignatus es libentissime suscepimus, hoc est, quod in sacris missarum celebritatibus, et in quotidianis precibus, tuae sanctitatis memoria celebratur: optantes et obnixe deprecantes, nostrae fragilitatis conscii, hoc idem a vestra parte, quanto meritis excellentiores estis, tanto circa nos perfectius observari. Festinet igitur vestra celsitudo novum Christo populum coacervare et dedicare. Profecto enim habetis protectorem humani generis, Redemptorem Dominum nostrum Jesum. Fraterno itaque affectu salutantes vestram excellentiam, divinam deprecamur jugiter clementiam, quae vos vestrosque omnes in omnibus operibus auxiliare dignetur, ut cum Christo in futuro regnet saeculo.





EPISTOLA XXIX. EBWALDUS BONIFACIO. [A. D. 733.]
[Col. 0725C]

Domino gloriosissimo et cum omni honoris affectu venerantissimo Bonifacio archiepiscopo Ebwaldus Estanglorum, Deo donante, regia potestate fretus, simul et tota abbatia cum omni congregatione servorum Dei in nostra provincia altithronum pro Ecclesiarum incolumitate die noctuque precibus pulsante, in Deo remuneratore omnium salutem.

Inprimis itaque scire te volumus, o dilectissime, quod gratanter accipimus nostram parvitatem vestris sanctis orationibus commendatam, ut sicut vestra benignitas de missarum solemnitatibus, et orationum assiduitatibus, Deo instigante, dictavit, ita quoque [Col. 0725D] nostra mediocritas devota mente implere conetur, memoriaque nominis vestri [a 1Kb] in septenis monasteriorum nostrorum synaxibus perpetua lege censeri debet, quod in septenario numero perfectio saepe designatur. His itaque bene compositis, et Deo adjuvante, de animarum regulis, rite compositis, et de interioris hominis habitu apte condictis, exteriora terrenaeque substantiae adminicula, quae sub nostra potestate, Deo largiente, redacta sunt, sub vestrae voluntatis arbitrio contineri volumus; ita tamen, ut orationum vestrarum adjutoria per benevolentiam almitatis [Col. 0726A] vestrae in Ecclesiis Dei frequentare faciatis; et sicut te pastorem in populo suo praedestinatio Dei fieri voluit, ita et nos patronum te sentire satagimus. Nomina quoque defunctorum et viam universalem ingredientium, prout opportunitas anni exegerit, ex utraque parte adducentur, quatenus ut Deus deorum, et Dominus dominantium, qui vos in episcopatus regimen ponere voluit, suam plebem ad individuae Trinitatis agnitionem, et unitatis substantiam per vos adducere dignetur. Vivite felicibus finem clausuri calcibus.


S. . . . . . us.

Praeterea, o piissime Pater, tibi intimandum curamus, ut gerulum praesentium litterarum devota mente a nobis transmissum scias, et sicut fidelem tibi esse [Col. 0726B] comperimus, ita et eum veridicum in omnibus nobis invenies.





EPISTOLA XXX. [b 1Kb] CANGITHA BONIFACIO. [A. D. 733.]

Benedicto in Domino in fide ac dilectione venerabili Winfrido, cognomento Bonifacio, presbyteratus privilegio praedito, et virginalis castimoniae floribus velut liliorum sertis coronato, nec non doctrinae scientia erudito, Cangitha indigna ancilla ancillarum Dei, et nomine abbatissa, sine merito functa, et unica filia ejus Eadburga, cognomento Bugge, in sancta Trinitate aeternam salutem.

Ad referendas gratias amplitudinis et dilectionis, quam transmarinis litteris, per gerulum schedarum [Col. 0726C] pietatis tuae, transmisisti, nullus oris nostri sufficit sermo. Gratulandum est, si vera laus est, quia laudatae sumus; timendum est valde ne magis vituperatio sit non merita laus quam laudatio. Amantissime frater, spiritualis magis quam carnalis et spiritualium gratiarum munificentia magnificate, tibi soli indicari voluimus, et Deus solus testis est nobis, quas cernis interlitas lacrymis, quod multis miseriarum molibus, velut gravissima sarcina, aut pressura premente, depressae sumus, et saecularium rerum tumultibus tanquam spumosi maris vortices verrunt, et velut undarum cumulos, collisas saxis, quando ventorum violentia et procellarum tempestates saevissime enormem Euripum impellunt, et cymbarum carinae sursum immutatae, et malus navis deorsum dejicitur. [Col. 0726D] Haud secus animarum nostrarum naviculae magnis miseriarum machinis, et multifaria calamitatum quantitate quatiuntur, et velut veritatis voce de Evangelica domo dicitur: Descendit pluvia, venerunt flumina, flaverunt venti, et impegerunt in domum illam, et reliqua. Igitur primum omnium ponitur, et super omnia alia illa, quae exterius accendunt, memorata innumerabilium concatenatio criminum, et nullius boni plena et perfecta fiducia; et non tantum recordatio animarum nostrarum, sed (quod difficilius est et multo gravius) universarum commissarum animarum [Col. 0727A] promiscui sexus, et aetatis; et quod multorum mentibus et diversis moribus deserviturae, et postea ante sublime tribunal Christi rationem redditurae, non solum pro manifestis peccatis gestorum, sive dictorum, sed simul pro occultis cogitationibus, quae homines latent, Deo tantum teste, et cum simplici acie adversus duplicem, et cum decem millibus adversus viginti millia duellum ducturae; et acclivis [W., additis] animabus nostris additur interea domesticae rei difficultas et disputatio diversarum discordiarum, quas seminat omnium bonorum invisor, qui rancida corda virorum inficit malitia, et inter omnes homines spargit, maxime per monasticos, et monachorum contubernia. Et scit quia potentes potenter tormenta patiuntur. Angit praeterea paupertas et [Col. 0727B] penuria rerum temporalium, et angustia cespitis ruris nostri, et infestatio regalis, quia accusamur apud eum ab his qui nobis invident, ut quidam sapiens ait: Fascinatio et invidia obscurat multa bona. Similiter servitium regis et reginae, episcopi et praefecti, et potestatum et comitum, quae omnia enumerare longum est, et facilius possunt mente tractari quam sermone. Additur his omnibus miseriis amissio amicorum et contribulium caterva propinquorum et consanguineorum turba. Non habemus filium, neque fratrem, patrem aut patruum, nisi tantum unicam filiam penitus destitutam omnibus charis in hoc saeculo, praeter unam tantum sororem ejus, et matrem valde vetulam, et filium fratris earum, et illum valde infelicem [a 1Kb] propter ipsius mentis amentiam, et quia [Col. 0727C] rex noster ejus gentem multum exosam habet; et nullus est alius, qui noster sit necessarius, sed diversis casibus transtulit illos Deus. Alii eorum obierunt in patrio solo, et corpora eorum in terrae pulvere squalente requiescunt iterum resurrectura in die necessitatis, quando herilis tuba concrepabit, et humanum genus atris tumbis emerget, rationem redditurum, et spiritus eorum angelicis ulnis evecti regnaturi cum Christo, ubi omnis dolor deficiet, et invidia fatiscet, et fugiet dolor, et gemitus a facie sanctorum. Ast alii patria littora reliquerunt, et aequoreis campis se crediderunt, et sanctorum petivere apostolorum limina Petri et Pauli, et multorum martyrum, virginum atque confessorum, quorum numerum et nomina Deus scit. Pro his omnibus, et hujuscemodi causis, quae [Col. 0727D] vix uno die enumerari possunt, quamvis, ut dicitur, Quintilis aut Sextilis tempora protelent aestatis, taedet nos vitae nostrae, et pene nobis pertaesum est vivere. Omnis homo in sua causa deficiens, et in suis consiliis diffidens quaerit sibi amicum fidelem, in cujus consiliis confidat, qui in suis diffidat, et talem fiduciam habeat in illo, ut omne secretum sui pectoris pandat et aperiat, et, ut dicitur, quid dulcius quam habeas illum cum quo omnia possis loqui, ut tecum? Et ideo duntaxat pro his omnibus miseriarum necessitatibus, quos lacinioso sermone enumeravimus, nobis necessarium fuit ut quaereremus amicum fidelem, et talem, in quem confidamus melius quam in nosmetipsas, [Col. 0728A] et qui dolores nostros, et miserias, et paupertates suas deputaret, et compatiens nobis fuisset, et consolaretur nos, et sustentaret eloquiis suis, et saluberrimis sermonibus sublevaret. Diu quaesivimus, et confidimus quia in te invenimus illum amicum quem cupimus, et optavimus et speravimus. Et si nobis Deus dedisset ut per angelum suum (sicut Habacuc prophetam cum prandiis in lacum leonum ad Danielum vatem misit, et Philippum unum de septem diaconibus ad Eunuchum) in illas terras et in illam peregrinationem possemus pervenire ubi habitas, et si licuisset nobis viva verba ex ore tuo audire, quam dulcia faucibus meis eloquia tua, Domine, super mel et favum ori meo! Sed quia hoc nostris meritis non meruimus, sed longo intervallo terrae marisque, et [Col. 0728B] multarum provinciarum terminis dividimur, tamen pro hac fiducia supra memorata, notum tibi facere volumus, frater Bonifaci, quia multum temporis fluxit ex quo desiderium habuimus, sicut plurimi, ex necessariis nostris et cognatis, sive alienis, quo dominam quondam orbis Romam peteremus, et ibi peccatorum nostrorum veniam impetraremus, sicut alii multi fecerunt, et adhuc faciunt; et ego maxime, quae aetate provectior sum, et multo plura in vita mea commisi et perpetravi. Et hujus meae voluntatis atque propositi mihi conscia fuit Wale abbatissa quondam mea, et mater spiritualis, et unica filia, quae adhuc in annis juvenilibus fuit, et hujus rei desiderium quaerere nescivi. Sed quia scimus quod multi sunt qui hanc voluntatem vituperant, et hunc amorem derogant, et [Col. 0728C] eorum sententiam his astipulationibus affirmant, quod canones synodales praecipiant ut unusquisque in eo loco ubi constitutus fuerit, et ubi votum suum voverit, ibi maneat et ibi Deo reddat vota sua; sed quia universi diversa voluntate vivimus, et nobis incerta res et occulta Dei judicia sunt, sicut ait Propheta: Justitia tua sicut montes Dei: et Judicia tua abyssus multa, et ejus secreta voluntas et dispensatio in hac re nobis valde occulta est, pro his ergo incertis atque occultis ambae te supplices atque prostratis vultibus flagitamus, ut sis nobis Aaron, id est, mons fortitudinis, orationum tuarum nos suffragio fulcias, et dirigas thuribulum deprecationum tuarum, sicut incensum in conspectu Divinitatis, et elevatio manuum tuarum comparetur sacrificio [Col. 0728D] vespertino. Vere enim confidimus in Deum, et ejus clementiam exoramus, ut per supplicationem oris tui, et orationes medullatas, ostendat nobis per te quod nobis profuturum et utile judicaverit, sive in patrio solo vivere, vel in peregrinatione exsulare. Similiter postulamus pietatem tuam ut tua rescripta trans pontum dirigere digneris, et respondeas his quae in his chartis exaravimus rustico stylo et impolito sermone quia nullam fiduciam habemus ad eos qui in facie gloriantur et non in corde. De tua fide et charitate in Deum et dilectione in proximum, et illum fratrem supra memoratum sine nomine, necessarium amicum nostrum Denewaldum, si Deus disponat, vel decreverit, [Col. 0729A] ut dirigat viam ejus in illas partes terrae, et peregrinationem illam, in qua liabitas, tu illum charitate et dilectione suscipias; et, si voluntas ejus vel desiderium flagitat, cum tua benedictione et gratia et eulogia dirigere digneris ad venerabilem fratrem, nomine Bertheri, presbyteratus gratia decoratum et [a 1Kb] confessionis titulo notatum, qui diu incoluit illam peregrinationem. Vale, frater spiritualis fidelissime atque amantissime, et sincera et pura dilectione dilecte, et prosperis successibus polle in Domino dilecto. Amicus diu quaeritur, vix invenitur, difficile servatur. Ora pro nobis, ut non noceant nobis noxarum crimina amara.



[b 2Kb] EPISTOLA XXXI. BONIFACIUS BUGGAE. [A. D. 733.]
[Col. 0729B]

Venerandae ac dilectissimae sorori Buggan Bonifacius, qui et Winfridus [c 2Kb] , servus servorum Dei, optabilem in Christo charitatis salutem.

Soror charissima, [d 1Kb] postquam nos timor Christi et amor peregrinationis longa et lata terrarum ac maris intercapedine separavit, multorum relatu audivi tempestates tribulationum quae tibi in senectute, Deo permittente, supervenerunt. Moerore contristatus ingemui, reputans quia postquam quietem contemplativae vitae quaerendo majores monasteriorum sollicitudines abjecisti, frequentiores et validiores tribulationes occurrerunt. Nunc autem, soror veneranda, tribulationibus tuis compatiens, fraternas et hortatorias, et consolatorias, beneficiorum tuorum, [Col. 0729C] et antiquarum amicitiarum memor, litteras ad te transmitto, rogans ut mente non excidat sententia [Col. 0730A] veritatis, qua dixit: In patientia vestra possidebitis animas vestras. Et verbum sapientissimi Salomonis: Quem diligit Deus, corripit, [e 1Kb] et flagellat omnem filium, quem recipit. Et Psalmigraphi sententia: Multae tribulationes justorum, et de his omnibus liberabit eos Dominus. Et alibi: Sacrificium Deo Spiritus contribulatus, cor contritum et humiliatum Deus non spernit. Et recordare apostolicae sententiae, qua dixit: Per multas tribulationes oportet nos intrare in regnum Dei. Et alibi: Gloriamur in tribulationibus, scientes quoniam [f 1Kb] tribulatio patientiam operatur, patientia autem probationem, probatio vero spem, spes autem non confundit. De ista spe, soror charissima, semper gaude et laetare, quia non confunderis: et tribulationes mundanas toto mentis annisu contemne, [Col. 0730B] quia omnes milites Christi utriusque sexus, tempestates et tribulationes infirmitatesque hujus saeculi despexerunt, pro nihiloque duxerunt, sancto Paulo attestante, qui ait: Quando infirmor, tunc potens sum. Et alibi: Quis nos separabit a charitate Christi? An angustia? An fames? An nuditas? An periculum? An persecutio? An gladius? (sicut scriptum est, quia propter te mortificamur tota die, aestimati sumus, sicut oves occisionis), sed in his omnibus superamus propter eum qui nos dilexit, qui pater et amator castae virginitatis tuae, qui te primaevo tempore juventutis tuae, paternae dilectionis voce, ad se invitans, filiam vocavit, dicendo per Prophetam: Audi, filia, et vide, et inclina aurem tuam, et obliviscere populum tuum, et domum patris tui, quia concupivit [Col. 0730C] rex speciem tuam. Ipse est, qui modo in senectute tua laboribus et tribulationibus speciem et pulchritudinem [c 1Kb] [Col. 0731A] animae tuae decorare et adornare desiderat. Tu autem, charissima, de futura haereditate patriae coelestis, in spe gaudens, contra omnes adversitates sive cordis sive corporis, scutum fidei et patientiae oppone ut et Christo sponso cooperante turris evangelicae aedificium, quod in bona juventute coepisti, in senectute bella ad gloriam Dei perficias, ut cum Christo veniente, a 1Kb] cum sapientibus virginibus, lampadem cum oleo fulgentem obviam portare merearis. Interea intimis obsecro precibus, ut, memor promissionis antiquae, pro me orare digneris, ut Dominus, qui est redemptor noster et salus omnium, de istis multifariis periculis animam meam eripiat in fructu spirituali. Vale in Christo.



EPISTOLA XXXII. BONIFACIUS BUGGAE. [A. D. 733.]
[Col. 0731B]

[b 1Kb] Dominae dilectissimae et in amore Christi omnibus caeteris feminei sexus praeferendae sorori Buggan, abbatissae, Bonifacius exiguus indignus episcopus in Christo salutem.

Notum sit tibi, soror charissima, de illo consilio quo me indignum per litteras interrogasti, quod ego tibi iter peregrinum nec interdicere per me, nec audenter suadere praesumo. Sed quod visum est dicam. Si enim sollicitudinem quam erga servos Dei, et ancillas, et monasterialem vitam, habuisti, propter acquirendam quietem et contemplationem Dei dimisisti, quomodo debes nunc saecularium [Col. 0731C] hominum verbis et voluntatibus servire cum labore et taediosa sollicitudine? Melius enim mihi videtur, si propter saeculares, in propria, libertatem quietae mentis habere nullatenus possis, ut per peregrinationem, libertatem contemplationis, si volueris et possis, acquiras; quemadmodum soror nostra Wetberga faciebat, quae mihi per suas litteras intimavit quod talem vitam quietam invenisset, juxta limina sancti Petri, qualem longum tempus desiderando quaesivit. De isto autem tuo desiderio illa mihi mandavit (quia de te ad illam scripsi) ut exspectes, donec rebelliones, et tentationes, et minae Saracenorum, quae apud Romanos nuper emerserunt, conquieverint. Et quoadusque illa, Deo volente, suas litteras invitatorias ad te dirigat. Et hoc mihi [Col. 0731D] optimum videtur esse, ut praepares tibi necessaria itineris, et sustineas verbum ejus, et postea, quod pietas Domini jusserit facias. De conscriptione autem sententiarum, de qua rogasti, peccatis meis indulgere debes, quia propter instantes labores, et itinera continua, adhuc perfecte conscriptum quod rogasti non habeo; sed cum implevero, ad praesentiam dilectionis tuae transmittere curabo. De muneribus namque, id est vestimentis, quae misisti, gratias agentes, Deum omnipotentem rogamus, ut tibi praemium remunerationis aeternae cum angelis et archangelis in alto coelorum culmine reponat. Obsecro [Col. 0732A] igitur per Deum sororem charissimam, imo matrem ac dominam dulcissimam, ut assidue pro me orare dignetur, quia, pro peccatis meis, multis tribulationibus fatigor, et multo majore mentis tribulatione et sollicitudine quam corporis labore conturbor. Fidem inter nos antiquam nunquam deficere scias. Vale in Christo.





EPISTOLA XXXIII. EGBURGA WINFRIDO. [A. D. 733.]

Abbati sancto, veroque amico, jure ac merito honorando, divinae scientiae et religionis gratia repleto, Winfrido Egburga ultima discipulorum vel discipularum tuarum aeternam in Domino sospitatis salutem.

[Col. 0732B] Charitatis tuae copulam fateor dum per interiorem hominem gustavi, quasi quiddam mellitae dulcedinis, meis visceribus hic sapor insidet. Et licet statim ut nacta sum, aspectu corporali visualiter defraudata sim, sororis tamen semper amplexibus collum tuum constrinxero. Quamobrem, mi amande jam olim frater, nunc autem ambo pariter in Domino dominorum abba atque frater appellaris. Quia postquam a me separavit amara mors et crudelis illum quem supra omnes alios amare consueveram, germanum meum, Osherem, te pene omnibus caeteris masculini sexus, charitatis amore, praeferebam. Et ne diutius varie verba protelarem, non volvitur dies, neque nox elabitur ulla, sine memoria magisterii [Col. 0732C] tui. Idcirco, crede mihi, Deo teste, quia te summo complector amore, et de te confido, quod nunquam immemor sis illius amicitiae quam cum fratre meo te certum fuit habere. Ego autem, licet scientia tardior, et meritis vilior illo sim, tamen erga tuae charitatis obsequium dispar non sum. Et quamvis temporum series ocius currendo discreverit, moeroris tamen nunquam me nebula atra deseruit; sed majora spatia temporum majora mihi addiderunt lucra injuriarum, ut scriptum est: Amor hominis adducit dolorem, amor autem Christi illuminat cor. Et postquam mihi simul charissima soror Wetburga, quasi inflicto vulnere, iteratoque dolore, subito ab oculis evanuit (cum qua adolevi, cum qua mihi idem nutricum sinus, una mater ambabus in [Col. 0732D] Domino) et dereliquit, Jesum testor, ubique dolor, ubique pavor, ubique mortis imago. Malui mori, si sic Domino auspici, cui arcana non latent, placuisset, vel tarda mors non tricaverit. Sed quid dicam nunc? Ante improvida tandem nos non [W. om. non] amara mors, sed amarior divisio separavit ab invicem, illam, ut reor, felicem, me vero infelicem, quasi quoddam depositum huic saeculo servire permisit. Sciens enim quantum illam dilexi, quantum amavi, quam nunc, ut audio, Romana urbe carcer includit, sed amor Christi, qui in ejus pectore viruit floruitque, omnibus vinculis fortior, et validior est, [Col. 0733A] et perfecta charitas foras mittit timorem; en ille, inquam, ille superi Rector olympi ineffabili gratulatur tripudio, qui taliter te doctrina exornat divina, et in lege ejus die noctuque meditaris, ut scriptum est. Quam speciosi pedes evangelizantium pacem, evangelizantium bona! Illa arduum et arctum jam graditur callem; ego autem adhuc in infimis, lege carnali, ceu quadam compede, praepedita jaceo. Illa gratulabunda in judicio futuro pariter cum Domino decantans, dicit: In carcere fui, et visitasti me. Tu autem in regeneratione, cum sederint duodecim apostoli in sedibus duodecim, sedebis et ibi quantos labore proprio acquisieris, de tantis ante tribunal aeterni regis, dux futurus deauratus gaudebis. Ego autem adhuc in valle lacrymarum, ut emeritum est, lugeo propria peccata, eo [Col. 0733B] quod talibus me indignam fecisset Deus adhaerere comitibus. Quapropter, crede mihi, non sic tempestate jactatus portum nauta desiderat, non sic sitientia imbres arva desiderant, non sic curvo littore anxia mater filium exspectat, quam ut ego visibus vestris frui cupio. Sed quia, peccatis meis exigentibus, et innumeris delictis aggravata, ut hoc evenire queat, ut ab imminentibus periculis absoluta sim, in desperationem deducta sum, idcirco ego peccatrix vestigiis celsitudinis tuae provoluta, ex intimis praecordiorum penetralibus implorans, a finibus terrae ad te clamavi, o beatissime domine, dum anxie requirit cor meum, ut in petra orationum tuarum exaltes me, quia factus es spes mea, turris fortitudinis a facie visibilis et invisibilis inimici. Et ut ad consolationem immensi [Col. 0733C] doloris, ad sedandam moeroris undam, obsecro ut tuo suffragio mea fragilitas, quasi quibusdam sustentaculis, ut non prorsus corruat, fulciatur; similiter supplex rogito ut mihi aliquod solatium vel in reliquiis sanctis, vel paucula saltem per scripta beatitudinis tuae verba destinare digneris, ut in illis tuam praesentiam semper habeam. Vale jugiter prosperis successibus vivens Deo, terque quaterque interpellans pro me.

Ego autem similiter Ealdbertus pauperculus Christi, in Domino cum omni affectu saluto te; deprecor te, ut illius amicitiae, quam olim spopondisti, in tuis deificatis orationibus recorderis; et licet corpore separemur, tamen recordatione jungamur.





EPISTOLA XXXIV. CENA BONIFACIO. [A. D. 733.]
[Col. 0733D]

Venerando Pontifici Bonifacio Christi amatori Cene indigna salutem.

Jam fateor tibi, charissime, quia licet te corporalibus oculis raro intuear, quod te tamen spiritualibus luminibus cordis jugiter aspicere non cesso. Et haec parva munuscula magis indicia charitatis sunt, quam ut tuae sanctitati digna sint. Et hoc tibi notum facio, quod usque ad finem vitae meae te semper in meis orationibus recordor. Et te rogo per creditam [Col. 0734A] amicitiam ut meae parvitati fidelis sis, sicut in te credo; et ut me in tuis orationibus adjuves, ut Deus omnipotens vitam meam secundum suam voluntatem disponat. Et rogo ut si unquam aliquis tuorum ad hanc provinciam veniat, ut meam paupertatem interpellet, et si in aliqua re vel carnalis commodi vel spiritualis adminiculi vel tibi, vel alicui tuorum possim adjuvare, ut mihi indicet, et ego, ad magnam salutem animae meae, credo ut secundum vires meas imperium tuum atque jussionem adimpleam. Vale semper in Domino.





EPISTOLA XXXV. DEN. L. ET B. [a 1Kb] KANEBADAE. [A. D. 733.]

Dominae dilectissimae Christique religiosissimae abbatissae Kanebadae regalis prosapiae generositate [Col. 0734B] praeditae Den. et L. et B. filii tui ac vernaculi sempiternae sospitatis salutem.

Agnoscere cupimus almitatis tuae clementiam, quia te prae caeteris cunctis feminini sexus in cordis cubiculo cingimus amore, quod post genitoris et genitricis, et aliorum propinquorum nostrorum obitum ad Germanicas gentes transivimus, et quod in venerandi archiepiscopi Bonifacii monasticae conversationis regula suscepti ipsiusque laboris adjutores sumus, in quantum naturae pauperculae vilitas praevalet. Nunc itaque ex intimis praecordiorum iliis, suppliciter flagitamus ut digneris nos habere in tuae sacrae congregationis communione, et [b 1Kb] nostram lintrem procellosis fluctibus hujus mundi fatigatam tuorum oraminum praesidio ad portum salutis deducere, [Col. 0734C] et atra contra piaculorum spicula, parma tuae orationis protegere non recuses, sic ut nos quoque pro tuae celsitudinis statu, divino suffragio, singulis momentis deprecantes sumus. Hoc vero, si corporibus praesentes fuissemus, flexis genuum poplitibus et salsis lacrymarum imbribus rogitantes diligenti petitione speramus posse impetrari, et nunc absentes hoc idem obnixis precibus postulamus. Illud etiam scire desideramus tuae sagacitatis industriam, quod si cui nostrum contingit hujus Britannicae telluris sceptra visitare, quod nullius hominis obedientiam et institutionem antea quaerimus, quam tuae benevolentiae subjectionem, qui in te firmissimam spem mentis nostrae positam habemus. Similiter obsecramus ut puerulos duos nostros Beiloe et Man, quos [Col. 0734D] ego Lul et [c 1Kb] Pater noster liberos dimisimus, Romam destinantes et avunculo nostro commendavimus, pro mercede animae tuae, et si liberi arbitrii sint, et illorum voluntas sit, et in tua potestate sint, nobis transmittere per harum litterarum gerulos studeas; et si aliquis eis prohibere vellet iter pergendi sine justitia, deprecamur ut eos defendere digneris. Parva quoque munusculorum transmissio schedulam istam comitatur, quae sunt tria, id est, thuris, et piperis, et cinnamomi permodica xenia, sed omni mentis [Col. 0735A] affectione dest nata. Hujus muneris magnitudinem ut non consideres, sed spiritualis charitatis amorem attendas, poscimus. Illud etiam petimus, ut rusticitatem hujus epistolunculae emendes, et nobis aliqua verba tuae dulcedinis non renuas dirigere, quae inhianter audire gratulabundi satagimus. Vale vivens Domino aevo longiore, et vita feliciore, intercedens pro nobis.



EPISTOLA XXXVI. BONIFACIUS OMNIBUS CATHOLICIS. [A. D. 733.]

Universis reverendissimis coepiscopis, venerabilibus presbyteris candidatis gratia diaconibus, canonicis, clericis, vero gregi Christi praelatis abbatibus seu abbatissis humillimis, et pro Deo subditis monachis, consecratis, et Deo devotis virginibus, et [Col. 0735B] cunctis consecratis ancillis Christi, imo generaliter omnibus Catholicis Deum timentibus de stirpe et prosapia Anglorum procreatis, ejusdem generis vernaculus, universalis Ecclesiae legatus Germanicus, et servus sedis apostolicae, Bonifacius, qui et Winfridus, sine praerogativa meritorum nominatur archiepiscopus, humillimae communionis et sincerissimae in Christo charitatis salutem.

Fraternitatis vestrae clementiam intimis obsecramus precibus, ut nostrae parvitatis in orationibus vestris memores esse dignemini, ut liberemur a laqueo venantis Satanae, et ab importunis et malis hominibus, et sermo Domini currat et clarificetur, et ut precibus pietatis vestrae impetrare studeatis ut Deus et Dominus noster Jesus Christus, qui vult [Col. 0735C] omnes homines salvos fieri, et ad agnitionem Dei venire, convertat ad catholicam fidem corda paganorum Saxonum, et resipiscant a diaboli laqueis, a quibus capti tenentur, et aggregentur filiis matris Ecclesiae. Miseremini illorum, quia et ipsi solent [a 1Kb] dicere: De uno sanguine et de uno osse sumus: recordantes quia appropinquat via universae terrae, et nemo in inferno confitebitur Domino, neque mors laudavit eum, et appropinquat via universae terrae, et scitote quod in hac prece, [b 1Kb] duorum pontificum Romanae ecclesiae astipulationem et consensum et benedictionem accepi. Agite nunc de hac obsecratione nostra, ut mercedis vestrae praemia in superna curia angelorum clarescant et crescant. Unitatem [Col. 0735D] et communionem dilectionis vestrae valentem ac proficientem in Christo creator omnipotens aeternaliter custodiat.



EPISTOLA XXXVII. BONIFACIUS CUTHBERTO ET ALIIS. [A. D. 735.]

Dilectissimo et reverendissimo Cuthberto abbati, et universis fratribus sanctae congregationis ejus, Bonifacius servus servorum Dei in Christo fraternae charitatis salutem.

Fraternitatis vestrae pietatem intimis obsecramus precibus, ut nos inter feras et ignaras gentes Germaniae laborantes, et grana evangelica plantantes, [Col. 0736A] vestris sacrosanctis orationibus adjuvemur, et precibus sanctitatis vestrae in nobis saevus Babylonicae ardor restinguatur flammae, et sparsa sulcis ad fructum multiplicata surgant summa, quia, juxta dictum Apostoli: Neque qui plantat est aliquid, neque qui rigat, sed Deus qui incrementum dat, ut detur nobis sermo in apertione oris, et sermo Domini currat et clarificetur. Interea rogamus ut aliqua [W., reliqua] de opusculis sagacissimi investigatoris Scripturarum Bedan monachi, quem nuper in domo Dei apud vos, vice candelae ecclesiasticae, scientia Scripturarum fulsisse audivimus, conscripta nobis transmittere dignemini. Et, si vobis laboriosum non sit, ut donum [P., cloccam] unum, nobis grande solatium peregrinationis nostrae, transmittatis. Ad indicium [Col. 0736B] quoque intimae charitatis, lectisternia caprina vobis (sicut hic vocant) direximus, quae petimus, licet digna non sint, ut pro memoria suscipiatis. Alma Trinitas, et una Divinitas fraternitatem vestram, et hic sanctis virtutibus proficientem ac valentem augeat et custodiat, et in futura beatitudine, inter splendida angelorum agmina, gaudentes remunerando glorificet.



EPISTOLA XXXVIII. BONIFACIUS EGBERTO. [A. D. 736.]

Charitatis lacertis amplectendo amico, imo spirituali germanitate copulando fratri, summi pontificatus infula praedito, Egberto archiepiscopo, Bonifacius exiguus episcopus, legatus Germanicus catholicae et apostolicae Ecclesiae, florentem in Christo [Col. 0736C] immarcescibilis charitatis salutem.

Dona ac libellos dulcissimae beatitudinis vestrae a vobis directa gratanti animo gaudentes suscepimus, suspensis ad aethera palmis supernum Regem obsecravimus ut vobis in superna angelorum curia florentia mercedis praemia restituat. Modo autem sanctitatis vestrae clementiam intimis postulamus precibus, ut pro nobis laborantibus et periclitantibus pietas vestra exorare dignetur, quia grandis nobis necessitas imminet justorum adjuvamina expetere. Quia scriptum est: Multum valet deprecatio justi assidua. Enarrare autem omnia mala quae nos extrinsecus et intrinsecus patimur, epistolaris brevitas prohibet. Modo enim inhianter desiderantes flagitamus [Col. 0736D] ut nobis ad gaudium nostri moeroris eo modo, quo et antea jam fecistis, aliquam particulam vel scintillam de candela Ecclesiae, quam illuxit Spiritus sanctus in regionibus provinciae vestrae, nobis destinare curetis, id est, ut de tractatibus quos spiritualis presbyter et investigator sanctarum Scripturarum Beda reserando composuit, partem qualemcunque transmittere dignemini. Maxime autem, si forte possit, quod nobis praedicantibus habile, et manuale, et utilissimum esse videtur, super lectionarium anniversarium, et proverbia Salomonis, quia commentarios super illa condidisse eum audivimus. [Col. 0737A] Interea maxima nos cogit necessitas vestri consilii judicium inquirere. Nam dum invenero presbyterum jam ante multa tempora lapsum in fornicationem, et post poenitentiam in officium gradus sui a Francis iterum restitutus est, et nunc habitans in latissimo pago fidelium, sed errantium populorum, sine aliis sacerdotibus solus ministrat baptismum, et solemnia missarum celebrans. Modo autem, si talem secundum justissimos canones abstulero, morientur sine sacro regenerationis fonte infantes, propter raritatem sacerdotum, si meliorem ad restaurandum prioris lapsum non habuero. Judicate ergo inter me et inter populum erroneum, utrum melius sit, vel saltem minus malum, ut talis ministerium sancti altaris impleat, an ut pagana moriatur multitudo populi, quia [Col. 0737B] castiorem ministrum acquirere nequiverit; vel si inter multitudinem sacerdotum invenero in eodem peccamine lapsum, et iterum post poenitentiam priori gradui restitutum, de quo omnis multitudo sacerdotum et populorum bonae opinionis confidentiam habuerunt, et si ille modo degradatus fuerit, secretum peccatum revelatum fuerit, et scandalizatur multitudo plebium, et per scandalum plurimae peribunt animae, et detestatio erit maxima sacerdotum, et diffidentia ministrorum Ecclesiae, ut omnes perfidos, nulli credentes, despectos habeant. Quam ob rem audacter praesumpsimus, patientes et consentientes illum in ministerio divino persistere, existimantes levius esse dubium unius hominis periculum et audaciam, quam ruinam et perditionem animarum [Col. 0737C] pene totius populi. De istis autem universis quid mihi sustinendum sit, necessitate cogente scandala vitandi, quidve refutandum, secundum consilium vestrum per scripta videre et audire omnino desidero. Praeterea celsitudini vestrae, vice osculi, duas [Col. 0738A] vini cupellas per hunc portitorem litterarum transmisimus, petentes ut charitatis inter nos precibus nostris inde laetum diem cum fratribus vestris faciatis. Obsecramus igitur ut de istis petitionibus nostris faciatis ut mercedis vestrae praemia in coelorum culmine clarescant.



EPISTOLA XXXIX. BONIFACIUS [a 1Kb] PECHTHELMO. [A. D. 736.]

Dilectissimo ac reverendissimo fratri, a me diligendo, Pechthelmo coepiscopo Bonifacius exiguus servus servorum Dei optabilem in Christo charitatis salutem.

Paternam sanctitatis vestrae clementiam intimis obnixe flagitamus precibus, quia nobis opus est periclitantibus, ut vestris Deo dignis orationibus adjuvemur; [Col. 0738B] quia Germanicum mare periculosum est navigantibus, vestris precibus et Deo gubernante ad aeternae tranquillitatis littus, sine macula vel damno animae, perveniamus; et dum caecis proprias tenebras ignorantibus, et aspicere nolentibus, lumen evangelicae veritatis offerre nitimur, tenebris propriorum peccaminum non involvamur, et non in vacuum curramus, aut cucurrissemus, sed, vestris intercessionibus fulti, ad aeternitatis lumen immaculati et illuminati tendamus. Praeterea parva munuscula pro indicio charitatis vobis direximus, id est, corporale pallium albis stigmatibus variatum, et villosam ad tergendos pedes Dei servorum, quae petimus, ut pro memoria accipere non dedignemini. De una quoque re vestrum consilium et responsum audire [Col. 0738C] desideramus. Affirmant sacerdotes per totam Franciam et Gallias, nec non et Romani, maximi criminis reum esse hominem qui in matrimonium acciperet illam viduam cujus ante filium in baptismo [b 26Kb] adoptivum suscipiebat. Quod peccati genus, si [Col. 0739A] verum est, hactenus ignorabam, et nec in antiquis canonibus, nec in decretis pontificum Patres, nec in calculo peccatorum apostolos usquam enumerasse cognovi. Qua de re si uspiam aliquid in ecclesiasticis scriptis disputatum invenissetis, nobis indicare curate, et quid vobis videatur nosse vellemus. Sospitatem vestram sanctis virtutibus proficere in Christo, et longo tempore valere te cupio in Christo.



EPISTOLA XL. BONIFACIUS [a 2Kb] NOTHELMO. [A. D. 736.]

Nobis dilectissimo summi pontificatus infula praedito Nothelmo archiepiscopo Bonifacius exiguus servus servorum Dei optabilem in Christo aeternae charitatis salutem

[Col. 0739B] Almitatis vestrae clementiam intimis obsecro precibus ut mei in vestris sacrosanctis orationibus memores esse dignemini, et navem mentis meae variis Germanicarum gentium tempestatum fluctibus quassatam precibus vestris in portu firmae petrae stabilire studeatis, et ut communione fraterna, non aliter quam ut mihi venerandae memoriae antecessor vester Berthwaldus archiepiscopus exeunti a patria concessit, vobis cum adunatus sim nexu spirituali et glutine charitatis conjunctus, similiter [W. in marg., simul] cum fraternis comitibus peregrinationis meae, catholicae fidei unitate, et spiritualis amoris dulcedine, semper sociatus esse vobis merear. Similiter et diligenter obsecro ut illius epistolae qua continentur, ut dicunt, interrogationes Augustini pontificis ac [Col. 0739C] praedicatoris primi Anglorum, et responsiones sancti Gregorii papae, exemplar mihi dirigere curetis, in qua inter caetera capitula continetur quod in tertia generatione propinquitatis fidelibus liceat matrimonia copulare, et ut scrupulosa cautela diligenter investigare studeatis si illa conscriptio supra dicta Patris nostri sancti Gregorii esse comprobetur, an non. Quia in scrinio Romanae Ecclesiae, ut affirmant scriniarii, cum caeteris exemplaribus supra dicti pontificis quaesita non inveniebatur. Praeterea de uno peccato commisso vestrum consilium audire desidero, quod cuidam homini in matrimonio concedendo nesciens commisi, quod hoc modo contigit. [Col. 0740A] Homo quidam, sicut multi solent, alterius filium de sacri baptismatis fonte elevans adoptavit sibi in filium, cujus matrem postea viduatam duxit uxorem, quod Romani peccatum esse asserunt, et capitale peccatum, ita ut in talibus divortia facere praecipiant, et affirmant, regnantibus Christianis imperatoribus, illius matrimonii scelus capitali sententia multandum, vel peregrinatione perpetua delendum, ut si hoc in catholicorum Patrum decretis, vel canonibus, vel etiam in sacro elogio [W. in marg., eloquio] pro tam magno peccato computatum esse inveneritis, indicare mihi curetis, ut et ego inteligendo cognoscam, cujus auctoritatis sit in illo judicio. Quia nullatenus intelligere possum quare in uno loco spiritualis propinquitas in conjunctione carnalis [Col. 0740B] copulae tam grande peccatum sit, quando omnes in sacro baptismate Christi et Ecclesiae filii et filiae, fratres et sorores, esse comprobemur. Similiter rogo, ut mihi studeatis indicare, in quoto anno ab Incarnatione Christi praedicatores primi missi a sancto Gregorio ad gentem Anglorum venissent. Vale.



EPISTOLA XLI. BONIFACIUS DUDDO. [A. D. 736.]

Dilecto filio Duddo abbati Bonifacius, qui et Winfridus, servorum Dei servus, optabilem in Christo charitatis salutem.

Memorem te esse, fili charissime, desidero sapientis cujusdam sententiae, qui dixit: Serva antiquum [Col. 0740C] amicum, ut antiquae amicitiae quam in pueritia jam olim coepimus et servavimus, in senectute non obliviscaris, sed recorderis patris tui jam nunc decrepiti et membris omnibus ad viam universae terrae vergentis. Et licet parum doctus praeceptor fuissem, tamen tibi omnium devotissimus, ut ipse testis es, esse studui. Illius devotionis memor, jam senis Germanici tempestatibus maris undique quassantibus fatigati miserere, hoc est, ut orationibus ad Deum fusis, me sublevare studeas et in sanctis Scripturis adjuvare, maxime in sanctorum Patrum spiritualibus tractatibus, quia [b 1Kb] spiritualis tractatus magister legentium sacrum eloquium esse dignoscitur. [Col. 0741A] Rogo ut mihi, in adjutorium divinae scientiae, partem tractatus super apostolum Paulum, qui mihi deest, mittere digneris. Habeo enim super duas Epistolas tractatus, id est, ad Romanos et ad Corinthios primam. Similiter quidquid in sacro scrutinio inveneris, et mihi utile esse arbitreris, et me latere vel scriptum non habere aestimes, insinuare, sicut fidelis filius, licet rustico patri, et rescripta beatitudinis tuae dirigere dignare; et, si tibi placuerit, ut semper ambo inter nos ita faciamus; et quidquid tibi filius meus Eoba presbyter gerulus litterarum mearum verbo indicaverit [a 1Kb] de matrimonio commatrum, quarum in baptismo filios suscepimus, in Scripturis quaere, unde judicetur capitale peccatum esse apud Romanos. Et si alicubi in Scripturis [Col. 0741B] ecclesiasticis de hoc peccato disputatum aliquid repereris, mihi manifestare non dubites. Valere dilectionem beatitudinis tuae, et prosperis successibus proficere in Christo optamus.



EPISTOLA XLII. BONIFACIUS, GEPPAN, ET ALIIS. [A. D. 738.]

Dilectissimis filiis [b 3Kb] Geppan, et Eoban, Tatwino, et Wigberto, et omnibus fratribus ac sororibus nostris, Bonifacius servus servorum Dei, in Christo purae charitatis salutem.

Notum sit charitati vestrae, et gratias agite Deo, [Col. 0742A] quia cum prosperitate venientes ad limina beati Petri principis apostolorum gratanter nos cum gaudio apostolicus pontifex suscepit, et de legatione nostra laeta responsa reddidit, et consilium et praeceptum dedit ut iterum ad vos revertamur, et in coepto labore persistamus. Nunc autem hic exspectantes sacerdotum consilium, vel synodi consultum, adhuc ignoramus quando hoc fieri faciat apostolicus pontifex; sed eo finito, Deo volente, et vita comite, ad vestram praesentiam festinabimus. Hoc autem scientes, nos cum fraterna charitate et fidei unitate exspectate, alter alterius onera portantes, et sic adimplebitis legem Christi et gaudium nostrum renovabitis. Valete in Christo, et orate pro nobis.





EPISTOLA XLIII. GREGORIUS UNIVERSIS EPISCOPIS. [A. D. 739.)
[Col. 0742B]

Gregorius episcopus servus servorum Dei dilectissimis nobis omnibus episcopis, venerabilibus presbyteris, religiosis abbatibus omnium provinciarum.

Domino cooperante et sermonem confirmante . . . . . sanctissimus vir, etc. (Vide supra, ep. 2 Gregorii papae III.)





EPISTOLA XLIV. GREGORIUS UNIVERSIS OPTIMATIBUS GERMANIAE. [A. D. 739.]

Gregorius papa universis optimatibus et populo provinciarum Germaniae [b 3Kb] Thuringis et Hessis, Bortharis, [Col. 0743A] Nistresis, Wedrevis et Lognais, Suduosis et Grabfeldis, vel omnibus in orientali plaga constitutis.

Quoniam decessor noster sanctae recordationis Gregorius praesul, etc. (Vide sup. ep. 3 Gregorii papae III.)





[a 2Kb] EPISTOLA XLV. GREGORIUS EPISCOPIS BAGOARIAE ET ALEMANNIAE. [A. D. 739.]

Dilectissimis nobis episcopis in provincia Bagoariae et Alemanniae constitutis Wigoni, Luidoni, Rudolto et Vivilo.

Catholica et sanctorum patrum auctoritas jubet, etc. (Vide sup. ep. 4 Gregorii papae III.)





EPISTOLA XLVI. GREGORIUS BONIFACIO. [A. D. 739.]

[Col. 0743B] Reverendissimo et sanctissimo fratri Bonifacio coepiscopo, Gregorius servus servorum Dei.

Doctoris gentium egregii et beati Pauli apostoli vox est, etc. (Vide sup. ep. 7 Gregorii papae III.)



EPISTOLA XLVII. BONIFACIUS REGENBERTHO. [A. D. 742.]

Clarissimo filio Regenbertho praefecto, Bonifacius servus servorum Dei, in Domino aeternam salutem.

Dignitatis tuae clementiam obsecramus precibus, ut hunc [b 1Kb] missum litterarum mearum Romam pergentem propter responsa ecclesiastica, et orationum causa, per vestros fines conservatum transire permittatis, et eum adjuvare in propriis necessitatibus dignemini, sicut prioribus missis nostris fecistis, ut [Col. 0743C] mihi revertentes referebant. Agite ergo de hac petitione, ut merces vestra coram Deo crescat et multiplicetur. Valete in Christo.





EPISTOLA XLVIII. ZACHARIAS EPISCOPIS ET ALIIS PER GALLIAS. [A. D. 742.]

Zacharias papa universis episcopis, presbyteris, diaconibus, abbatibus, cunctis etiam ducibus, comitibus, omnibusque Deum timentibus per Gallias et Francorum provincias constitutis.

[Col. 0744A] Referente nobis reverendissimo atque sanctissimo fratre nostro, etc. (Vide inf. ep. 4 Zachariae papae.)



EPISTOLA XLIX. BONIFACIUS ZACHARIAE. [A. D. 742.]

Domino charissimo summi pontificatus infula praedito viro apostolico Zachariae, Bonifacius servus servorum Dei.

Confitemur, Domine Pater, quia postquam per nuntios referentes audivimus quod venerandae memoriae apostolatus vestri praecessor Gregorius, pontifex apostolicae sedis, ergastulo corporeo absolutus, ad Dominum migravit, quod majorem laetitiam et majus gaudium nobis non audivimus, et suspensis ad aethera palmis, Deo gratias egimus, quam quod clementem [Col. 0744B] paternitatem vestram altissimus Arbiter canonica jura regere et apostolicae sedis gubernacula gubernare concessit. Ergo, non aliter quam ut ante vestigia vestra geniculantes, intimis subnixe flagitamus precibus ut sicut praecessorum vestrorum, pro auctoritate sancti Petri, servi devoti et subditi discipuli fuimus, sic et vestrae pietatis servi obedientes subditi sub jure canonico fieri mereamur, optantes catholicam fidem et unitatem Romanae Ecclesiae servare, et quantoscunque audientes vel discipulos in ista legatione mihi Deus donaverit, ad obedientiam apostolicae sedis invitare et inclinare non cesso.

Necesse quoque habemus indicare paternitati vetrae quia, per Dei gratiam, Germaniae populis aliquantulum percursis vel correctis, tres ordinavimus [Col. 0744C] episcopos, et provinciam in tres parochias discrevimus, et illa tria oppida sive urbes, in quibus constituti et ordinati sunt, scriptis auctoritatis vestrae confirmari et stabiliri precantes desideramus. Unam esse sedem episcopatus decrevimus in castello quod dicitur [c 1Kb] Wirzaburg; et alteram in oppido quod nominatur Buraburg; tertiam in loco, qui dicitur Erphesfurt, qui fuit jam olim urbs paganorum rusticorum: haec tria loca propria charta et auctoritate Apostolatus vestri roborari, [Col. 0745A] et confirmari diligenter postulamus, ut si Dominus voluerit, per auctoritatem et praeceptum sancti Petri, jussionibus apostolicis, fundatae et stabilitae sint tres in Germania episcopales sedes, et ut praesentes vel futurae generationes non praesumant vel parochias corrumpere, vel violare praeceptum apostolicae sedis.

Notum similiter sit paternitati vestrae quod Carolomannus, dux Francorum, me accersitum ad se rogavit, ut in parte regni Francorum quae in sua est potestate, synodum facerem congregari, et promisit se de ecclesiastica religione, quae jam longo tempore, id est non minus quam per sexaginta vel septuaginta annos, calcata et dissipata fuit, aliquid corrigere et emendare velle. Quapropter si hoc, Deo inspirante, [Col. 0745B] veraciter implere voluerit consilium, et praeceptum vestrae auctoritatis, id est, apostolicae sedis, habere et sapere. Franci enim, ut seniores dicunt, plus quam per tempus octoginta annorum synodum non fecerunt, nec archiepiscopum habuerunt, nec ecclesiae canonica jura alicui fundabant, vel renovabant. Modo autem maxima ex parte per civitates episcopales sedes traditae sunt laicis cupidis ad possidendum, vel adulteratis clericis, scortatoribus, et publicanis saeculariter ad perfruendum. Nam si per verbum vestrum hoc negotium, duce rogante supradicto, amovere et corrigere debeo, praeceptum et judicium apostolicae sedis cum canonibus ecclesiasticis praesto habere cupio. Si invenero inter illos diaconos, quos nominant, qui a pueritia sua semper in stupris, [Col. 0745C] semper in adulteriis, et in omnibus semper spurcitiis vitam ducentes, sub tali testimonio venerunt ad diaconatum, et modo in diaconatu concubinas quatuor vel quinque vel plures noctu in lecto habentes, Evangelium tamen legere, et diaconos se nominare nec crubescunt, nec metuunt; et sic in talibus incestis ad ordinem presbyteratus venientes, in iisdem peccatis perdurantes, et peccata peccatis adjicientes, presbyteratus officio fungentes, dicunt se pro populo posse intercedere, et sacras oblationes offerre; novissime, quod pejus est, sub talibus testimoniis per gradus singulos ascendentes, ordinantur, et nominantur episcopi; si, inquam, tales invenero inter illos, rogo ut habeam praeceptum, et conscriptum auctoritatis vestrae, qui de talibus definiatis, et per responsum [Col. 0745D] apostolicum convincantur et arguantur peccatores. Et inveniuntur quidam inter eos episcopi, qui, licet dicant se fornicarios vel adulteros non esse, sed sunt ebriosi, et injuriosi, vel venatores, et qui pugnant in exercitu armati, et effundunt propria manu sanguinem hominum, sive paganorum, sive Christianorum. Et quia servus, et legatus apostolicae sedis [Col. 0746A] esse dignoscor, unum sit verbum et meum hinc, et vestrum ibi, si contingat, ad judicium auctoritatis vestrae ut pariter missos dirigamus.

Praeterea de una re et consilium quaerere et licentiam petere necesse habeo; eo quod venerandae memoriae praedecessor vester, sicut audistis, in praesentia vestra mihi praecepit ut presbyterum post obitum meum, Deo volente, in ecclesiastico ministerio haeredem et successorem constituere deberem. Et hoc mihi, si Dei voluntas est, placet. Sed modo dubito et nescio si fieri possit, quia postea frater illius avunculum ducis Francorum occidit, et adhuc ignoramus qualiter ista discordia pacificari et finiri valeat. Et obsecro ut auctoritatis vestrae licentia sit, ut cum consilio servorum Dei de ista electione faciam [Col. 0746B] quod nobis in commune, pro Deo, et pro Ecclesiae utilitate, vel fructu spirituali, et defensione religionis, optimum esse videatur, ut consensum vestrum habeam de hoc facere quod optimum esse mihi inspirare dignetur Deus, quia hoc non videtur posse fieri, si contrarius princeps fuerit.

Praeterea quaerere et interrogare paternitatis vestrae consilium debeo de quadam confusione et scandalo praedicationis, quae nuper ad nos veniens mentem nostram conturbavit, et sacerdotibus ecclesiarum verecundiam incutiebat, quia laicus quidam magnae personae, ad nos veniens, dicebat sibi ab apostolicae sedis pontifice sanctae memoriae Gregorio datam fuisse licentiam ut in matrimonium acciperet viduam [Col. 0746C] avunculi sui, quae et ipsa fuit uxor consobrini sui, et ipsa, illo vivente, discessit ab eo, et isti viro, qui nunc, eam accipere desiderans, affirmat sibi licentiam datam, in tertia generatione propinqua illius esse dignoscitur; et votum vovit Deo castitatis, et velata fuit; et iterum, abjecto velamine, maritata. Tale enim matrimonium supradictus homo sibi ab apostolico affirmat esse permissum. Quod non aestimamus esse verum, quia synodus et Ecclesia, in qua natus et nutritus fui, id est, in transmarina Saxonia, Londunensis synodus, quae imprimis a discipulis sancti Gregorii, id est, Augustino, Laurentio, Justo, Mellito archiepiscopis constituta et ordinata fuit, talem copulam et matrimonium maximum scelus et incestum et horribile flagitium et damnabile piaculum [Col. 0746D] fieri ex auctoritate sacrae Scripturae judicabant. Quapropter paternitas vestra hujus rei veritatem indicare non dedignetur, ut Ecclesiae sacerdotibus vel populo Christiano inde scandala et schismata, vel novi errores, non oriantur, et concrescant, quia carnales homines, idiotae Alemanni, vel Bagoarii, vel Franci, [a 39Kb] si juxta Romanam urbem aliquid facere viderint ex his peccatis quae nos prohibemus, [Col. 0747A] licitum et concessum a sacerdotibus esse putant, et nobis improperium deputant, sibi scandalum vitae accipiunt. Sicut affirmant se vidisse annis singulis in Romana urbe, et juxta ecclesiam in die vel nocte, quando [a 1Kb] Kal. Januarii intrant, paganorum consuetudine choros ducere per plateas, et acclamationes ritu gentilium, et cantationes sacrilegas celebrare, et mensas illa die vel nocte dapibus onerare, et nullum de domo sua vel ignem, vel ferramentum, vel aliquid commodi vicino suo praestare velle. Dicunt quoque se vidisse ibi mulieres pagano ritu phylacteria, et ligaturas et in brachiis et cruribus ligatas habere, et publice ad vendendum venales ad comparandum aliis offerre. Quae omnia, eo quod ibi a carnalibus et insipientibus videntur, nobis hic et improperium [Col. 0747B] et impedimentum praedicationis et doctrinae perficiunt. De talibus ait Apostolus increpans: Dies observatis et tempora; timeo, ne sine causa laboraverim in vobis. Et [b 1Kb] sanctus Augustinus dixit: Nam qui praedictis malis, id est, [c 13Kb] caragis, et divinis, et aruspicibus, vel phylacteriis, et aliis quibuslibet auguriis crediderit, etsi jejunet, etsi oret, etsi jugiter ad ecclesiam currat, etsi largas eleemosynas faciat, etsi corpusculum suum in omni afflictione cruciaverit, nihil ei proderit, quandiu sacrilegia illa non reliquerit. Nam si istas paganias ibi paternitas vestra in Romana urbe prohibuerit, et sibi mercedem, et nobis maximum profectum in doctrina ecclesiastica acquiret.

Episcopi quoque et presbyteri gentis Francorum, qui fuerunt adulteri, vel fornicatores acerrimi, [Col. 0747C] quos in gradu episcopatus vel presbyterii fornicationum [Col. 0748A] filii nati arguunt, revenientes ab apostolica sede, dicunt sibi romanum pontificem licentiam dedisse ministerium episcopale in Ecclesia ministrare. Quos contra contendimus, quia apostolicam sedem contra decreta canonum nequaquam audivimus judicasse.

Haec omnia, Domine charissime, propterea nota vobis facimus, ut vestrae auctoritatis responsum talibus dare possimus, ut per cautelam vestrae doctrinae oves Ecclesiae non seducantur, sed lupi rapaces convicti et superati pereant. Interea munuscula parva vobis direximus, non quia digna sint paternitatis vestrae, sed pro indicio charitatis, et obedientiae, devotionis, id est, [d 1Kb] villosam unam, et argenti et auri tantillum. Dextera Domini protegente, incolumem [Col. 0748B] valere, et in Christo proficere beatitudinem vestram in longitudine dierum optamus.


Te Deus altithronus sancta conservet in aede,
Sedis apostolicae rectorem tempora [e 1Kb] longa.
Melliflua gratum populis doctrina per orbem
Perficiatque Deo dignum praegratia Christi.
Splendida percipiat florens sua gaudia mater,
Atque domus Domini laetetur prole secunda.





EPISTOLA L. ZACHARIAS BONIFACIO. [A. D. 742.]

Reverendissimo et sanctissimo fratri, Bonifacio episcopo, Zacharias servus servorum Dei.

Susceptis sanctissimae fraternitatis tuae litteris per Denehardum religiosum presbyterum tuum, etc., [Col. 0748C] (Vide inf. ep. 1 Zachariae papae:)





[a 2Kb] EPISTOLA LI. ZACHARIAS WITTAE. [A. D. 742.]
[Col. 0749A]

Dilectissimo nobis Wittae sanctae ecclesiae Barbaranae Zacharias papa.

Domino cooperante et sermonem confirmante, ad dilatandam Christianitatis legem, etc. (Vide inf. ep. 3 Zachariae papae).



EPISTOLA LII. BONIFACIUS [b 1Kb] EGBERTO [A. D. 742].

Dilectissimo ac reverendissimo Fratri Egberto archiepiscopo Bonifacius, servus servorum Dei, legatus germanicus sedis apostolicae, sinceram in Christo spiritualis germanitatis salutem.

Charitatis tuae muneribus et libris susceptis, erigens ad supera palmas, magnas omnipotenti Deo gratias [Col. 0749B] egi, qui mihi longe peregrinanti talem invenire concessit amicum qui mihi et in rebus terrenis adjutorium, et in spiritualibus, oratione et unitate communionis, divinum solatium transmisit. Nunc autem intimis praecordiorum precibus almitatis tuae clementiam obsecro, ut vestrae fraternitatis synodo una cum servis Dei mecum laborantibus adunatus esse merear, et sis mihi consiliarius, et adjutor in inquirendis et investigandis regulis ecclesiasticis judiciorum Dei, et ut me non ludivaga sermonum voce, sed serie, rogantem ac dicentem esse scias, et me non arrogantem vel superbum aut proprio judicio plus justo placentem aestimes. Nam catholica et apostolica Romana Ecclesia, quando indignum ac vilem praedicatorem ad praedicandum Germaniae erroneis vel paganis [Col. 0749C] gentibus direxit, praecepit mihi ut, ex auctoritate Romani pontificis, si alicubi viderem, inter Christianos pergens, populos erroneos vel ecclesiasticas regulas mala consuetudine depravatas, vel homines per invium a catholica fide abductos, ad viam salutis invitare et revocare totis viribus niterer. Hoc praeceptum servare cupiens, admonitoriam vel precatoriam epistolam [c 1Kb] Ethelbaldo regi Mercionum, cum consilio et consensu episcoporum qui una nobiscum sunt, transmisi, quam praesentare fraternitatis tuae obtutibus jussi, ut si quae in ea prave posita sint, emendes, et quae justa sunt sale sapientiae tuae condias, [Col. 0750A] et auctoritate confirmes; et si radicem aliquam flagitiorum de quibus in illa epistola contra regem Mercionum disputatum, in gente tua germinare velle videas, sicut providus et sapiens colonus, cum falce dominicae auctoritatis in tempus praecidas et radicitus evellas, ne dum floruerit, fiat ex vinea Sodomorum vitis eorum, et propago eorum ex Gomorrha, et sit fel draconum vinum eorum, et venenum aspidum insanabile. Inauditum enim malum est praeteritis saeculis, et, ut servi Dei gnari Scripturarum dicunt, in triplo vel in quadruplo Sodomitanam luxuriam vincens, ut gens Christiana, contra morem universae terrae, imo contra praeceptum Dei, despiciat legitima matrimonia, et adhaereat incestis, luxuriosis adulteriis, et nefanda stupra consecratarum et velatarum [Col. 0750B] feminarum sequatur. Praeterea, ut mihi de opusculis Bedan lectoris aliquos tractatus conscribere et dirigere digneris, quem nuper, ut audivimus, divina gratia spirituale intellectu ditavit, et in vestra provincia fulgere concessit, et ut candela quam vobis Dominus largitus est, nos quoque fruamur. Interea, ad indicium charitatis, fraternitati tuae direxi exemplaria epistolarum sancti Gregorii (quas de scrinio Romanae ecclesiae excepi, quae non rebar ad Britanniam venisse. Et plura iterum, si mandaveris, remittam, quia multas inde excepi) et corporale pallium, et villosam unam ad tergendos pedes, cum laveris, servorum Dei. Valere beatitudinem tuam et sacris virtutibus proficere in Christo optamus.



EPISTOLA LIII BONIFACIUS ETHELBALDO. [A. D. 742.]
[Col. 0750C]

Domino reverendissimo et dilectissimo Ethelbaldo regi Mercionum Bonifacius servus servorum Dei intimae charitatis salutem.

Obsecramus celsitudinis tuae clementiam ut istum missum meum, nomine Ceolam, praesentatorem harum litterarum, in necessitate nostra, et itineris sui, et in quocunque illi necessitas contigerit, solatium praebere, et adjuvare dignemini, et mercedem pro eo et a Deo [P. pro Deo] habeas de missis nostris, qui praeterito anno ad vos venerunt, quia eis in omnibus adjutorium, ut referebant, praestitistis. Interea, pro [Col. 0751A] signo veri amoris et devotae amicitiae, direximus tibi accipitrem unum, et duos falcones, duo scuta, et duas lanceas. Quae, rogamus, licet digna non sint munuscula, tamen pro charitate benedictionis suscipere digneris. Finem loquendi omnes pariter audiamus: Deum time, et mandata ejus observa. Petimus quoque ut si per alterum nuntium verba nostra ad praesentiam tuam scripta pervenerint, auditum tuum accommodare digneris, et sollicite audire cures. Vale in Christo.





EPISTOLA LIV. ZACHARIAS BONIFACIO. [A. D. 743.]

Reverendissimo et sanctissimo Fratri Bonifacio Zacharias.

Legimus in libro Actuum apostolorum, etc. (Vide inf. ep. 5 Zachariae papae.)





EPISTOLA LV. ZACHARIAS BONIFACIO. [A. D. 743.]
[Col. 0751B]

Reverendissimo fratri Bonifacio Zacharias servus servorum Dei.

Suscipientes sanctae fraternitatis tuae litteras per praesentium gerulum etc. (Vide inf. ep. 6. Zachariae papae.)





EPISTOLA LVI. ZACHARIAS BONIFACIO. [A. D. 744]

Reverendissimo et sanctissimo fratri, Bonifacio coepiscopo, Zacharias servus servorum Dei.

Virgilius et Sedonius, religiosi viri, etc. (Vide inf. ep. 7 Zachariae papae.)



[a 1Kb] EPISTOLA LVII. BONIFACIUS ZACHARIAE. [A. D. 744.]
[Col. 0751C]

Excellentissimo Patri, atque apostolico pontifici, et ex auctoritate sancti Petri principis apostolorum magisterio freto, Zachariae papae, Bonifacius exiguus, servus servorum Dei, optabilem in Christo charitatis salutem.

Postquam me ante annos prope triginta sub familiaritate et servitio apostolicae sedis, annuente et jubente venerandae memoriae antistite apostolico Gregorio, anteriore voto constrinxi, quidquid mihi laetitiae vel tristitiae acciderat, apostolico pontifici solebam indicare, ut in laetis simul laudaremus Deum, et in tristibus ejus consilio roborarer; et sicut tunc, et nunc mihi liceat, pietati vestrae supplico, sicut scriptum est: Interroga patrem tuum, et annuntiabit [Col. 0751D] tibi; seniores tuos, et dicent tibi; notum enim sit paternitati vestrae quia postquam indigno mihi mandastis in provincia Francorum, sicut et ipsi rogaverunt, sacerdotali concilio et synodali conventui praeesse, multas injurias et persecutiones passus sum, maxime a falsis sacerdotibus, ab adulteratis diaconibus, et fornicariis clericis. Maximus tamen mihi labor fuit contra duos haereticos pessimos et publicos, et blasphemos contra Deum, et contra catholicam [Col. 0752A] fidem. Unus eorum, qui dicitur Aldebertus, natione generis Gallus est; alter, qui dicitur Clemens, genere Scotus est: specie erroris diversi, sed pondere peccatorum pares. Contra istos obsecro apostolicam auctoritatem vestram, quod meam mediocritatem defendere et adjuvare, et per scripta vestra populum Francorum et Gallorum corrigere studeatis, ut haereticorum fabulas, et vana prodigia, et signa praecursoris Antichristi non sectentur; sed ad canonica jura, et ad viam verae doctrinae convertantur. Et ut per verbum vestrum isti duo haeretici mittantur in carcerem, si vobis justum esse videatur, cum vitam et doctrinam illorum vobis intimavero; et nemo cum eis loquatur, vel communionem habeat, ne forte fermento doctrinae illorum fermentatus aliquis pereat; [Col. 0752B] sed segregati vivant, et, juxta dictum apostoli hujusmodi: Traditi Satanae in interitum carnis sint, ut spiritus salvus sit in die Domini; et juxta evangelicum praeceptum, Dum Ecclesiam non audierint, sint nobis sicut ethnici et publicani, donec discant non blasphemare, nec scindere tunicam Christi; propter istos enim persecutiones et inimicitias, et maledictiones multorum populorum patior, et Ecclesia Christi impedimentum fidei et doctrinae sanctae sustinet. Dicunt enim de Aldeberto, quod eis sanctissimum apostolum abstulerim, patronum et oratorem, et virtutum factorem et signorum ostensorem abstraxerim. Sed pietas vestra audiens vitam ejus judicet ex fructu operum utrum vestimentis ovium indutus, intus autem lupus rapax sit, an non? In primaeva enim aetate [Col. 0752C] hypocrita fuit, dicens quod sibi angelus Domini in specie hominis de extremis finibus mundi mirae et tamen incertae sanctitatis reliquias attulerit, et exinde posset omnia quaecunque a Deo posceret impetrare; et tunc demum per illam simulationem, sicut apostolus Paulus praedixit, domos multorum penetravit, et captivas post se mulierculas duxit oneratas peccatis, quae ducebantur variis desideriis; et multitudinem rusticorum seduxit, dicentium quod ipse esset vir apostolicae sanctitatis et signa atque prodigia faceret. Deinde conduxit episcopos indoctos, qui se contra praecepta canonum absolute [b 1Kb] ordinaverunt; tum demum in tantam superbiam elatus est, ut se aequipararet apostolis Christi. Et dedignabatur in alicujus honore apostolorum vel martyrum ecclesiam [Col. 0752D] consecrare, improperans hominibus etiam cur tantopere studerent sanctorum apostolorum limina visitare. Postea, quod absurdum est, in proprii nominis honore dedicavit oratoria; vel, ut verius dicam, sordidavit. Fecit quoque [c 1Kb] cruciculas et oratoriola in campis, et ad fontes, vel ubicunque sibi visum fuit, et jussit ibi publicas orationes celebrari, donec multitudines populorum, spretis caeteris episcopis, et dimissis antiquis ecclesiis, in talibus locis conventus [Col. 0753A] celebrarent dicentes: Merita sancti Aldeberti adjuvabunt nos. Ungulas quoque et capillos suos dedit ad honorificandum, et portandum cum reliquiis sancti Petri principis apostolorum. Tum demum quod maximum scelus et blasphemia contra Deum esse videbatur fecit, venienti enim populo et prostrato ante pedes ejus, et cupienti confiteri peccata sua, dixit: Scio omnia peccata vestra, quia mihi cognita sunt omnia occulta. Non est opus confiteri, sed dimissa sunt peccata vestra praeterita; securi et absoluti redite ad domos vestras cum pace. Et omnia quaecunque sanctum Evangelium hypocritas fecisse testatur, suo habitu, et incessu, et moribus imitatus est.

Alter autem haereticus, qui dicitur Clemens, contra catholicam contendit Ecclesiam, et canones Ecclesiarum [Col. 0753B] Christi abnegat et refutat, tractatus et sermones sanctorum patrum, Hieronymi, Augustini, Gregorii, recusat. Synodalia jura spernens, proprio sensu affirmat se post duos filios sibi in adulterio natos sub nomine episcopi esse posse Christianae legis episcopum. Judaismum inducens judicat justum esse Christiano ut, si voluerit, viduam fratris defuncti accipiat uxorem. Contra fidem quoque sanctorum Patrum contendit, dicens quod Christus Filius Dei, descendens ad inferos, omnes quos inferni carcer detinuit inde liberavit, credulos et incredulos, laudatores Dei simul et cultores idolorum, et multa alia horribilia de praedestinatione Dei contraria fidei catholicae affirmat. Quapropter de hoc quoque haeretico precor ut per litteras vestras mandare [Col. 0753C] curetis duci Carolomanno ut mittatur in custodiam, quatenus semina Satanae latius non seminet, et ne forte una ovis morbida totum gregem contaminet. Valere sanctitatem vestram et prosperis profectibus gaudere in longitudine dierum optamus.





EPISTOLA LVIII. [a 2Kb] GEMMULUS BONIFACIO. [A. D. 744.]

Domino sanctissimo, apostolorumque meritis decorato Bonifacio archiepiscopo, Gemmulus indignus diaconus sanctae sedis apostolicae.

Summis et Deo amabilibus apicibus acceptis, cum magno et omni quo condecet honore et veneratione relegi. Et quia post tot tempora merui ex vestris syllabis visitari, omnipotenti Deo nostro gratias egi, qui me indignum famulum suum etiam [Col. 0753D] vestra laetificavit incolumitate. Igitur omnia quae nobis per nunc directas litteras praecepistis, ut Dominus vires donare dignatus est, sed et ea quae domino apostolico suggessistis, per nos sunt suscepta et annuntiata, atque relecta; et vos ea pertractantes [Col. 0754A] omnia scripta quae vobis ab eo directa sunt, a nobis esse dictata juxta vestram voluntatem cognoscite. Sed et quod vos non sperabitis fieri suggesimus, et facta est synodus sacerdotum, praesidente domino apostolico, et relecta est sacrilega illius Aldeberti nefandissimi vita, et omnia opuscula illius coram synodo, pariter et epistola sanctissimae paternitatis vestrae, ubi de illo et de Clementis dementia suggessistis; et sic gestis peractis, sententia anathematis in eos promulgata est, vel in omnes qui eorum nefandam secuti sunt sectam, cujus instar vobis a domino apostolico directum est. Et haec coram praesentia praesentis Patris nostri, Deneardi, venerabilis presbyteri, acta sunt, et ipse vobis ore proprio poterit enarrare quod omnia ista per nos [Col. 0754B] acta sunt. Nam pro certo cognoscite, sanctissime Pater, quia in omnibus paratum me offero, vestris obtemperaturum praeceptis. Scio enim quia, vestris orationibus adjutus, erutus sum a tentationibus inimici, et misertus Dominus suo famulo medelam tribuit, et diversis infirmitatibus circumdatus, quanquam indignus, illud apostoli sequor consolationis donum, quo ait: Dum infirmor, tunc potens sum. Et libenter gloriabor in infirmitatibus meis, ut inhabitet in me per vestras sanctas preces virtus Christi; venerandas namque sorores nostras, et Dei ancillas, quae apud limina sanctorum principum apostolorum properaverunt, quas etiam nobis vestra sancta paternitas commendare jussit, in quantum Dominus vires donare dignatus fuerit, curam earum habemus [Col. 0754C] propter vestram sanctam praeceptionem. Benedictionem etenim quam nobis direxistis, suscepimus; id est, poculum argenteum, et sindonem unam, quam in duplici suscepimus benedictione, eo quod a tanto Patre meruimus visitari. Et licet retribuere non valeamus, tamen ad vicem charitatis, cum magna reverentia, direximus cinnamomum uncias quatuor, piper libras II, cozumbrem libram unam. Quae peto ut absque injuria suscipere jubeatis, et ut pro nobis orare dignemini, omnino deposco. Incolumen sanctissimam paternitatem vestram divina conservet Majestas orantem pro nobis, domine et meritis apostolorum decorate Pater.





[b 1Kb] EPISTOLA LIX. GEMMULUS BONIFACIO. [A. D. 744.]

[Col. 0754D] Domino sanctissimo, et nimium desiderantissimo, atque cum omni affectu charitatis recolendo Patri, Bonifacio archiepiscopo provinciae Germaniae, Gemmulus indignus diaconus sanctae sedis apostolicae.

[Col. 0755A] Venerabilibus sanctissimae paternitatis vestrae syllabis susceptis, per praesentem gerulum Deneardum venerabilem virum missis, cum omni, ut decuit, veneratione atque charitatis affectu suscepisse insinuo; simul et benedictionem quam mihi misistis, quae apud parvitatem meam super aurum et argentum accepta est, eo quod mei memorem esse in sanctis suis orationibus almitatis vestrae coronam cognovi, quem concedere mihi divina patiatur Majestas incolumem, quandiu me superna voluerit clementia superesse, ut, vestris sacris interventionibus juvatus, exercitior inveniar, Deo propitio, adversus antiqui hostis insidias repugnare. Interea, insinuastis mihi quod vobis de illis epistolis [a 1Kb] sancti Gregorii mitteremus. Sed nunc minime potuimus [Col. 0755B] sanctis paternitatis vestrae praeceptis parere, eo quod nimis attritum atque in podagrico humore et dolore fatigatum memoratus vester presbyter per tempus cognovit, ita ut in eo me dolore afflictum relinqueret, quod et ore proprio vobis intimabit. Sed si vita comes fuerit, et vestra mihi oratio non defuerit, quae jussistis dum saluti fuero plenius restitutus, sanctissimae paternitatis vestrae obtemperabo jussionibus, ut dum alia vice huc vestrum missum direxeritis, quae praecepistis impleta esse reperiantur, ut absque tarditate quae desideratis expleantur. Transmisimus enim per praedictum vestrum presbyterum aliquantum cozumbri, quod incensum Domino offeratis, temporibus matutinis et vespertinis, sive dum missarum celebratis solemnia, [Col. 0755C] miri odoris atque fragrantiae; sed peto ut absque injuria suscipiatis, quod pura charitate dirigitur, salutans vestram sanctissimam paternitatem in Domino, et ut pro nobis orare jubeatis deposco. Sed et omnem Ecclesiam, quae vobiscum est, per vos saluto, et ut ipsi pro me exorent. Multum enim valet deprecatio justi assidua. Nam et ego, licet peccator existam, tamen vestri memoriam ante sacras confessiones apostolorum faciens, orationi incumbo. His praemissis, optamus sanctitatem paternitatis vestrae in Domino bene valere, atque in opere quo assumptus es multo amplius fructum boni operis pullulare concedat, et ad incrementum perducere patiatur divina Majestas, Trinitas indivisa sanctitatem vestram conservet orantem pro nobis.





EPISTOLA LX. ZACHARIAS BONIFACIO. [A. D. 745.]
[Col. 0755D]

Reverendissimo et sanctissimo fratri Bonifacio coepiscopo, Zacharias servus servorum Dei.

[Col. 0756A] Cum nobis sanctissimae fraternitatis tuae syllabae delatae fuissent, etc. (Vide, inf., ep. 10 Zachariae papae.)



EPISTOLA LXI. BONIFACIUS [b 1Kb] HEREFRIDO. [A. D. 745.]

Dilectissimo ac reverendissimo fratri Herefrido presbytero Bonifacius servus servorum Dei aeternam in Christo charitatis salutem.

Almitatis tuae clementiam intimis obsecro precibus, ut in tuis sacrosanctis orationibus mei memor esse digneris, et jam sic narrantibus et a te venientibus jam fecisse fraternitatem tuam et facturam esse non dubito, ut [c 1Kb] sancti Jacobi apostoli sententia in nobis impleatur, qua dixit: Orate pro invicem, ut salvemini. Multum enim valet deprecatio justi assidua. [Col. 0756B] Praeterea nos octo episcopi, qui ad unam synodum convenimus, quorum nomina [d 1Kb] subter annotavimus, in commune te, frater charissime, deprecamur, ut verba admonitionis nostrae Ethelbaldo regi Mercionum interpretando et recitando annunties, et eo modo et ordine quo ad te scripta transmittimus sollicite enumerando et praedicando illi indicaveris. Audivimus enim quia pro timore Dei personam hominis non timeas, et quod supra dictus rex aliquantulum quibusdam temporibus audire dignetur tua monita. Et notum sit charitati tuae quia haec verba admonitionis nostrae ad illum regem propter nihil aliud direximus, nisi propter puram charitatis amicitiam, et quod de eadem gente Anglorum nati et nutriti hic per praeceptum apostolicae sedis peregrinamur, [Col. 0756C] bonis et laudibus gentis nostrae laetamur et gaudemus, peccatis autem ejus et vituperationibus ejus tribulamur et contristamur. Opprobrium namque generis nostri patimur sive a Christianis, sive paganis dicentibus quod gens Anglorum, spreto more caeterarum gentium, et despecto praecepto apostolico, imo Dei constitutione, legitimas uxores dedignetur habere, et hinnientium equorum consuetudine, vel rudentum asinorum more, luxuriando et adulterando, omnia turpiter foedet et confundat. Igitur si hoc scelus maximum verum sit, frater charissime, rogemus omnes communiter supra dictum regem, ut semetipsum cum populo corrigat, ne tota gens cum principe, hic et in futuro, pereat, sed ut, vitam propriam emendando et corrigendo, [Col. 0756D] exemplis suis universam gentem propriam ad viam salutis dirigat, et unde peccatum antea contraxit, inde mercedem mereatur aeternam. Praeterea partem thymiamatis, et [e 2Kb] sabanum pro benedictione et signo [Col. 0757A] purae charitatis tibi direximus. Sanctis operibus florentem et probatis moribus proficientem fraternam dilectionem tuam atque bene valentem sancta Trinitas aeternaliter custodiat.



EPISTOLA LXII. BONIFACIUS ETHELBALDO [A. D. 745.]

Domino charissimo et in Christi amore caeteris regibus praeferendo, inclyta Anglorum imperii sceptra gubernanti, Ethelbaldo regi Bonifacius archiepiscopus, legatus Germanicus Romanae Ecclesiae, et Wera, et Burgardus, et Warbertus, et Abel, et Willibaldus coepiscopi, perennem in Christo charitatis salutem.

Confitemur coram Deo et sanctis angelis quia quandocunque prosperitatem vestram et fidem in [Col. 0757B] Domino et opera bona, coram Deo et hominibus, per nuntios fideles audivimus, quod inter gaudentes, et pro vobis orantes, laeti gratias agimus Deo, postulantes et obsecrantes Salvatorem mundi, ut vos sospites et in fide stabiles, et in operibus coram Deo rectos, in principatu Christiani populi, longo tempore custodiat. Quando autem aliqua dilectionis vestrae injuria de statu regni vestri vel eventu bellorum facta, aut, quod majus est, de salute animae periculosum damnum perpetratum, per auditum ad nos usque pervenerit, moeror et tristitia nos cruciat, quia gaudio vestro in Dei voluntate congaudemus, et adversitate contristamur. Audivimus enim quod eleemosynarum plurima facias, et in hoc congratulamur, quia qui eleemosynas minimis fratribus [Col. 0757C] indigentibus tribuunt, juxta veritatem evangelicam, in die judicii clementem sententiam a Domino audituri sunt, dicente: Quandiu fecistis uni ex minimis meis fratribus, mihi fecistis. Venite, benedicti. Venite, benedicti Patris mei, possidete paratum vobis regnum a constitutione mundi. Audivimus quoque quod furta et iniquitates, perjuria et rapinas, fortiter prohibeas, et defensor viduarum et pauperum esse dignoscaris, et pacem stabilitam in regno tuo habeas. Et in hoc quoque laudantes Deum gavisi sumus, quia ipsa veritas et pax nostra, quae est Christus, dicebat: Beati pacifici, quoniam filii Dei vocabuntur.

Sed interim una malae aestimationis fama de vita pietatis vestrae ad auditum nostrum pervenit, qua [Col. 0758A] audita, contristati sumus, et illam optamus non fuisse veram. Multis enim narrantibus, compertum est nobis quod nunquam legitimam in matrimonium uxorem duxisses, quod a Domino Deo ab ipso mundi primordio constitutum est, et per apostolum Domini Paulum [a 1Kb] praeceptum et intimatum, illo docente, propter fornicationem autem unusquisque suam uxorem habeat, et unaquaeque virum suum. Nam si hoc, causa castitatis et abstinentiae, facere voluisti, ut ab uxoris conjunctione pro timore et amore Dei abstinuisses, et hoc verum et impletum coram Deo comprobaveris, et in hoc gaudemus, quia non est reprehensibile, sed magis laudabile. Si autem, quod absit, ut multi dicunt, nec legitimam accepisti uxorem, nec castitatis abstinentiam pro Deo servasti, sed, [Col. 0758B] libidine dominante, in scelere luxuriae et adulterii famam gloriae tuae coram Deo et hominibus confuderis, in hoc valde contristamur, quia et in conspectu Dei flagitium, et coram hominibus famae vestrae confusio esse dignoscitur. Et adhuc, quod pejus est, qui nobis narrant adjiciunt quod hoc scelus ignominiae maxime cum sanctimonialibus et sacratis Deo virginibus per monasteria commissum sit. Nam hoc peccatum duplex esse non dubium est. Ut verbi gratia dicamus, cujus vindictae reus sit puer apud dominum suum, qui uxorem domini sui adulterio violaverit, quanto magis ille qui sponsam Christi, creatoris coeli et terrae, putredine suae luxuriae et libidinis commaculaverit, dicente beato Paulo apostolo: An nescitis quia corpora vestra templa sunt Spiritus sancti; [Col. 0758C] et alibi: Nescitis quia templum Dei estis, et Spiritus Dei habitat in vobis? Si quis autem templum Dei violaverit, disperdet illum Deus. Templum Dei sanctum est, quod estis vos. Et iterum idololatriae servituti adulteros et fornicatores in sermone et numero peccatorum jungit dicens: An nescitis quia iniqui regnum Dei non possidebunt? Nolite errare, neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt. Apud Graecos enim et Romanos, quasi blasphemiam Domino irrogasset qui [b 1Kb] hoc reus sit, ut proprie de hoc peccato ante ordinationem interrogatus, si reus inventus fuerit ut cum velata et consecrata Domino [c 2Kb] nonna concubuisset, [Col. 0759A] ab omni gradu Dei sacerdotii prohibetur. Propter hoc, fili charissime, sollicite considerandum est quanti ponderis hoc peccatum esse judicetur, ante oculos aeterni judicis, quod facientem inter idololatriae servos constituit, et divino ministerio altaris abjicit, licet ante, peracta poenitentia, reconciliatus sit Deo. Corpora enim per votum propriae sponsionis et per verba sacerdotis Deo consecrata templa Dei esse per sacram Scripturam dicuntur; et ideo violatores illorum filii perditionis, juxta apostolum, esse dignoscuntur; princeps autem apostolorum Petrus, luxuriosos libidine prohibens, dixit: Sufficit enim praeteritum tempus, et reliqua, usque mortuos. Et: Pretium scorti vix unius panis est: mulier autem viri pretiosam animam capit. Et alibi: Non grandis est [Col. 0759B] culpa cum quis furatus fuerit. Furatur enim ut esurientem impleat animam, deprehensus quoque reddet septuplum. Qui autem adulter est, propter cordis inopiam, perdet animam suam. Longum enim est enumerare quanti spirituales medici hujus peccati venenum et horrendum vituperabant, et terribiliter prohibebant, quia pene omnibus peccatis gravior et deterior est fornicatio, et veraciter dici potest laqueus mortis, et puteus inferni, et vorago perditionis. Propterea obsecramus et obtestamur, Fili charissime, elementiam tuam per Christum Filium Dei, et per adventum ejus, et regnum ipsius, ut si hoc verum sit, quod in isto scelere versaris, et vitam tuam poenitendo corrigas, et purificando emendes. Et memor eris quia indecens esse comprobatur ut imaginem [Col. 0759C] Dei, quae in te creata est, per luxuriam ad imaginem et similitudinem maligni diaboli converteris. Et tu, quem non propria merita, sed larga pietas Dei regem ac principem multorum constituit, te ipsum servum maligno spiritui per luxuriam constituas, quia, juxta dictum Apostoli, quodcunque peccatum fecerit homo, hujus servus est. Non solum a Christianis, sed etiam ab ipsis paganis in opprobrium et verecundiam deputatur, quia ipsi pagani, verum Deum ignorantes, naturaliter quae legis sunt, et quod ab initio Deus constituit, custodiunt in hac re, quia, propriis uxoribus matrimonii foedera servantes, fornicatores et adulteros puniunt. Nam in [a 1Kb] antiqua Saxonia, si virgo paternam domum cum adulterio maculaverit, vel si mulier maritata, perdito foedere matrimonii, [Col. 0760A] adulterium perpetraverit, aliquando cogunt eam propria manu per laqueum suspensam vitam finire, et super bustum illius incensae et concrematae corruptorem ejus suspendunt; aliquando, congregato exercitu femineo, flagellatam eam mulieres per pagos circumquaque ducunt, virgis caedentes et vestimenta ei abscindentes juxta cingulum, et cultellis suis totum corpus ejus secantes et pungentes, minutis vulneribus cruentatam et laceratam de villa ad villam mittunt, et occurrunt semper novae flagellatrices, zelo pudicitiae adductae, usque dum eam aut mortuam, aut vix vivam derelinquunt, ut caeterae timorem adulterandi et luxuriandi habeant; et Winedi, quod est foedissimum et deterrimum genus hominum, tam magno zelo matrimonii amorem mutuum servant, [Col. 0760B] ut mulier, viro proprio mortuo, vivere recuset; et laudabilis mulier inter illas esse judicatur, quae propria manu sibi mortem intulit, ut in una strue pariter ardeat cum viro suo. Sic ergo gentiles, qui Deum nesciunt, et legem non habent, juxta dictum apostoli: Naturaliter ea quae legis sunt faciunt, et ostendunt opus legis scriptum in cordibus suis. Praeterea, Fili charissime, cum tu Christianus et verus Dei cultor esse cognominaris, si in juventute adolescentiae tuae putredine luxuriae inquinatus, et fetore adulterii involutus, et voragine libidinis, quasi puteo inferni demersus fueris, jam tempus est ut memor Domini tui a diaboli laqueis resipiscas, et a fetore luxuriae sordidatam animam laves. Jam tempus est ut pro timore Creatoris tui tale piaculum iterare et [Col. 0760C] maculare ultra non praesumas. Tempus est ut multitudini pereuntis populi parcas, quae, sequendo exempla peccantis principis, cadebat in puteum mortis, quia quantoscunque vel per bona exempla ad vitam coelestis patriae contrahimus, ut per mala exempla ad perditionem sequentes praeibimus, de tantis procul dubio ab aeterno judice vel poenas vel praemia accepturi sumus. Si enim gens Anglorum, sicut per istas provincias divulgatum est, et nobis in Francia et Italia improperatur, et ab ipsis paganis improperium est, spretis legalibus connubiis, luxuriando et adulterando, ad instar Sodomitanae gentis, foedam vitam vixerit, de tali commistione meretricum aestimandum est degeneres populos, et ignobiles, et furentes libidine, fore procreandos, et ad extremum [Col. 0761A] universam plebem, ad deteriora et ignobiliora vergentem, et novissime nec in bello saeculari fortem, nec in fide stabilem, et nec honorabilem hominibus, nec Deo amabilem, esse venturam, sicut aliis gentibus Hispaniae , et Provinciae, et Burgundionum populis contigit, quae sic a Deo recedentes fornicatae sunt, donec judex omnipotens talium criminum ultrices poenas per ignorantiam legis Dei, et per Saracenos, venire et saevire permisit. Et notandum quod in illo scelere aliud immane flagitium subterlatet, id est, homicidium, quia dum illae meretrices, sive monasteriales, sive saeculares, male conceptas soboles in peccatis genuerint, eas saepe maxima ex parte occidunt, non implentes Christi Ecclesias filiis adoptivis, sed tumulos corporibus, et inferos miseris animabus satiantes. [Col. 0761B] Praeterea nuntiatum est nobis quod multa privilegia Ecclesiarum et monasteriorum fregisses, et abstulisses inde quasdam facultates. Et hoc si verum est, peccatum grande esse dignoscitur, testante sacra Scriptura, quae ait: Qui abstulerit aliquid patri vel matri, et dicit: Hoc non est peccatum, homicidae particeps est. Pater noster sine dubio Deus est, qui nos creavit, mater nostra Ecclesia, quae nos in baptismo spiritualiter generavit: ergo qui Christi pecunias et Ecclesiae fraudabit vel rapiet, homicida ante conspectum justi judicis esse deputabitur. De quo quidam sapientium dicebat: Qui rapit pecuniam proximi sui, iniquitatem facit; qui autem pecuniam Ecclesiae abstulerit, sacrilegium facit.

Et dicitur quod praefecti et comites tui majorem [Col. 0761C] violentiam et servitutem monachis et sacerdotibus irrogent, quam caeteri ante Christiani reges fecissent. Igitur postquam apostolicus pontifex sanctus Gregogorius, ab apostolica sede missis praedicatoribus, catholicae fidei gentem Anglorum ad Deum verum convertit, privilegia Ecclesiarum in regno Anglorum intemerata et inviolata permanserunt usque ad tempora [a 1Kb] Ceolredi regis Mercionum, et [b 1Kb] Osredi regis Deirorum et Berniciorum. Hi duo reges haec duo peccata maxima in provinciis Anglorum, diabolico instinctu, suis exemplis sceleratis contra praecepta evangelica et apostolica Salvatoris nostri, publice facienda monstraverunt, et in istis peccatis commorantes, id est, in superstitione et adulterio nonnarum, et fractura monasteriorum, justo judicio Dei damnati, [Col. 0761D] de culmine regali hujus vitae abjecti, et immatura [Col. 0762A] et terribili morte praeventi, a luce perpetua extranei, in profundum inferni, et tartarum abyssi demersi sunt. Nam Ceolredum praecessorem venerandae celsitudinis tuae, ut testati sunt qui praesentes fuerant, apud comites suos splendide epulantem malignus spiritus, qui eum ad fiduciam damnandae legis Dei suadendo pellexit, peccantem subito in insaniam mentis convertit, ut sine poenitentia et confessione furibundus, et amens, cum diabolo sermocinans, et Dei sacerdotes abominans, de hac luce sine dubio ad tormenta inferni migravit. Osredum quoque spiritus luxuriae fornicantem, et per monasteria nonnarum sacratas virgines stuprantem, et furentem, agitavit, usquequo ipse gloriosum regnum et juvenilem vitam, et ipsam luxuriosam animam contemptibili et [Col. 0762B] despecta morte perdidit. [c 1Kb]

Quapropter, Fili charissime, cave tibi a fovea in quam vidisti coram te alios incidisse. Cave tibi a jaculis antiqui hostis, per quae propinquos proprios coram te vulneratos cadere vidisti. Attende tibi a laqueo insidiatoris, in quo notos et commilitones tuos videbas strangulatos, et praesentem vitam et futuram perdere. Noli talium ad perditionem exempla sequi. Tales enim, juxta prophetiam sacrae Scripturae, sunt qui angustiaverunt justos, et qui abstulerunt labores eorum, in die judicii dicturi sunt: Erravimus a via veritatis, et justitiae lumen non luxit nobis. Et sol non est ortus in nobis; et viam Domini ignoravimus; et quid nobis profuit superbia? Aut quid divitiarum jactatio contulit nobis? Transierunt omnia illa tanquam [Col. 0762C] umbra, et tanquam nuntius praecurrens, et tanquam navis quae pertransit, cujus non est vestigium invenire, aut tanquam avis transvolans in aere. Et post pauca: Sic et nos rati continuo desivimus esse. In malignitate namque consumpti sumus. Talia dixerunt in inferno hi qui peccaverunt, quoniam spes impii tanquam lanugo est, quae a vento tollitur, et tanquam spuma gracilis, quae a procella dispergitur, et tanquam fumus, qui a vento diffusus est, et tanquam memoria hospitis unius diei praetereuntis. Et alias: Numerus dierum vitae hominis, si multum, centum anni, quasi parvula gutta, de magno mari deputatus est. Haec enim omnia, secundum auctoritatem sacrae Scripturae, rerum collatione simillima sunt. Sic et Jacobus, frater Domini et apostolus, de impio divite disputans, dixit: [Col. 0762D] Sicut flos feni transibit: exortus est enim sol cum ardore, [Col. 0763A] et arefecit fenum, et flos ejus decidit, et decor vultus ejus deperiit, ita et dives in itineribus suis marcescet. Et ipsa Veritas in Evangelio proponens dixit: Quid enim proderit homini, si mundum universum lucretur, animae vero suae detrimentum patiatur?



EPISTOLA LXIII. BONIFACIUS [a 1Kb] CUTHBERTO. [A. D. 745.]

Spiritualis affinitatis necessitudine copulando fratri, archiepiscopatus infula sublimato, coepiscopo Guthberto Bonifacius, legatus Germanicus catholicae, apostolicae, Romanae Ecclesiae, optabilem in Christo charitatis salutem.

Scriptum est enim in libro Salomonis: Beatus homo qui invenit amicum, cum quo possit loqui, quasi [Col. 0763B] cum semetipso. Cum muneribus munificentiae vestrae dulcissimas litteras fraterna charitate interlitas, magnas Deo et vobis gratias agentes, filio vestro diacono Cyneberto offerente, suscepimus. Vivae vocis quoque melliflua colloquia vestra de fraternis consiliis per illum nobis charitas vestra mandavit. Quae consiliorum spiritualia colloquia optamus ut, Deo volente, quandiu in hac mortali vita vivamus, inter nos jugiter insinuentur, illo praestante a quo solo [b 1Kb] sancta desideria, recta consilia et justa sunt opera: vos melius et plenius quibus Deus donavit multis, et prudentius nosse, et melius plenius posse; nos quasi in paucis fideles vestri et devoti, studeamus [c 1Kb] instrui aureo coelestis amoris vinculo, quod rumpi non potest, invicem catenati. Nam labor nostri ministerii unius et ejusdem [Col. 0763C] causae esse dignoscitur; et aequalis speculatio in curis Ecclesiarum sive populorum nobis credita est, sive in docendo, sive in artando et monendo, sive in defendendo canonicos gradus vel plebeios. Idcirco humillime ut illa insinuaverit, similia faciamus. Major enim nobis sollicitudo Ecclesiarum et cura populorum propter pallia credita et recepta, quam caeteris episcopis, qui proprias tantum procurant parochias, incumbit. Propterea, charissime, non quia vestrae prudentiae opus sit rusticitatis nostrae statuta audire vel legere, sed propter bonam et humilem, et sanctam voluntatem vestram, putamus vos libentius scire velle, quam nescire, quae hic sacerdotes nobiscum servanda decreverunt, vobis emendanda et corrigenda destinamus. Decrevimus autem in nostro synodali conventu, [Col. 0763D] et confessi sumus [d 1Kb] fidem catholicam, et unitatem, et subjectionem Romanae Ecclesiae, fine tenus vitae nostrae, velle servare, sancto Petro et vicario ejus velle subjici, synodum per omnes annos congregare, metropolitanos pallia ab illa sede quaerere, et, per omnia, [Col. 0764A] praecepta sancti Petri canonice sequi desiderare, ut inter oves sibi commendatas numeremur. Et isti confessioni universi consensimus, et subscripsimus, et ad corpus sancti Petri principis apostolorum direximus, quod gratulando clerus et pontifex Romanus suscepit. Statuimus ut per annos singulos canonum decreta et Ecclesiae jura, et norma regularis vitae in synodo legantur et recuperentur. Decrevimus ut metropolitanus qui sit pallio sublimatus hortetur caeteros, et admoneat, et investiget quis sit inter eos curiosus de salute populi, quisve negligens servus Dei. Venationes, et silvaticas vagationes cum canibus, et ne accipitres et falcones habeant, prohibuimus. Statuimus ut per annos singulos unusquisque presbyter episcopo suo, in Quadragesima, rationem ministerii [Col. 0764B] sui reddat, sive de fide catholica, sive de baptismo, sive de omni ordine ministerii sui. Statuimus ut singulis annis unusquisque episcopus parochiam suam sollicite circumeat, populum confirmare, et plebem docere, et investigare, et prohibere paganas observationes, divinos vel sortilegos, auguria, phylacteria, incantationes, vel omnes spurcitias gentilium. Interdiximus servis Dei ne pompato habitu, vel sagis, vel armis utantur. Statuimus quod proprium sit metropolitano, juxta canonum statuta, subjectorum sibi episcoporum investigare mores, et sollicitudinem circa populos, quales sint; et moneat ut episcopi a synodo venientes, in propria parochia, cum presbyteris et abbatibus conventum habentes, praecepta synodi servare insinuando praecipiant; [Col. 0764C] et unusquisque episcopus, si quid in sua dioecesi corrigere vel emendare nequiverit, itidem in synodo coram archiepiscopo, et palam omnibus, ad corrigendum insinuet, eodem modo quo Romana Ecclesia nos ordinatum cum sacramento constrinxit ut si sacerdotes vel plebes a lege Dei deviasse viderim, et corrigere non potuerim, fideliter semper sedi apostolicae et vicario sancti Petri ad emendandum indicaverim. Sic enim, ni fallor, omnes episcopi debent metropolitano, et ipse Romano pontifici, si quid de corrigendis populis apud eos impossibile est, notum facere, et sic alieni fient a sanguine animarum perditarum; de caetero, frater charissime, quia nobis aequalis labor et majus periculum imminet quam caeteris sacerdotibus, quia canones antiqui [Col. 0764D] praecipiunt ut omnes metropolitani sciant sollicitudinem totius provinciae gerere, et (ut verbi gratia dicam, sicut timeo) navem gubernandam inter fluctus feri maris semel suscepimus, quam nec caute regere, nec sine peccato dimittere valemus. Quia, [Col. 0765A] ut quidam sapientium dicit, si periculosum est navem inter fluctus caute non regere, quanto periculosius est eam undis tumescentibus fluctuantem in tempestate relinquere? Et idcirco Ecclesia, quae velut navis magna per mare mundi hujus enavigat, quae diversis tentationum fluctibus in hac vita tunditur, non est tamen relinquenda, sed regenda. Cujus rei in exemplo priores Patres habemus Clementem, et Cornelium et caeteros complures in urbe Roma, Cyprianum in Carthagine, Athanasium in Alexandria, qui sub paganis imperatoribus navem Christi, imo charissimam sponsam ejus, Ecclesiam scilicet, docendo, defendendo, laborando et patiendo usque ad sanguinis effusionem, gubernabant. Possum enim de memetipso pro certo, juxta vocem Cantici canticorum, [Col. 0765B] dicere: Filii matris meae pugnaverunt contra me; posuerunt custodem in vineis, vineam meam non custodivi. Vinea enim, secundum Nahum prophetam, Domini Sabaoth domus Israel est; nunc videlicet Ecclesia catholica esse comprobatur, cujus synodum congregandam et hortandam [a 1Kb] jussu pontificis Romani, et rogatu principum Francorum et Gallorum, sub spe restaurandae legis Christi, suscepi, circumfodi, cophinum stercoris apportavi, sed non custodivi. Cum autem exspectarem ut faceret uvas, fecit labruscas. Et, juxta alium prophetam: Mentietur opus olivae, et campi non facient escas. Sed proh dolor! officium laboris mei rerum collatione simillimum esse videtur cani latranti, et videnti fures, et latrones frangere, et subfodere, et vastare [Col. 0765C] domum domini sui, et quia defensionis auxiliatores non habeat, submurmurans ingemiscat et lugeat. Nunc autem, quod mihi in tali periculo posito justum et cautum esse videtur, salubre consilium vestrum quaerens, et scire desiderans, insinuo libertatem praedicandi; dico, ut in Actibus apostolorum Paulus apostolus sacerdotibus intimavit, dicens: Contestor vos hodierna die, quia mundus sum ab omnium sanguine. Non enim subterfugi quominus annuntiarem vobis omne consilium Dei. Attendite vobis et universo gregi, in quo vos Spiritus sanctus posuit episcopos regere Ecclesiam Dei, quam acquisivit sibi sanguine suo. Regnum, inquit, Dei inter vos ambulans praedicavi, ut me alienum ab omnium perditione servarem. Nam [Col. 0765D] Apostolus episcopum, propheta speculatorem, Salvator mundi pastorem Ecclesiae sacerdotem appellat, et omnes tacentem peccata populi doctorem, sanguinis animarum perditarum sub silentio [reum] esse comprobant. Propter hoc horribilis, et maxima necessitas cogit, ut, juxta dictum Apostoli, nos formam debeamus exhibere fidelibus, hoc est, nisi me fallat opinio, ita juste vivendum doctori, ne dicta sua repugnantibus factis evacuet, et ne cum sibi de proprio caute vivat, tacens alieno damnetur peccato. Quia ad hoc est Ecclesiae Dei praepositus, ut non solum bene vivendo alios exemplo instituat, sed [Col. 0766A] etiam fiducialiter praedicando singulis ante oculos peccata sua constituat; et quae poena maneat duros, et quae gloria obedientes, ostendat, quia, juxta verbum Domini ad Ezechielem, cui dispensatio verbi commissa est, etiam si sancte vivat, et tamen perdite viventes arguere aut erubescat, aut metuat, cum omnibus qui eo tacente perierint periit. Et quid ei proderit non puniri suo, qui puniendus est alieno peccato? Taciturnitatem quidem sacerdotis Dominus ad Ezechielem loquens terribiliter prohibet, et speculatorem sacerdotem appellat, ut sicut speculatoris est de loco altiori plus omnibus contemplari, ita sacerdos debet esse meritorum sublimitate celsior, et majoris scientiae habere gratiam, qua possit caeteros instruere. Audiens, inquit divinus sermo, sermonem [Col. 0766B] annuntiabis iis ex me. Indicat ut hoc dicat sacerdos, quod ex divina lectione didicerit, quod illi Deus inspiraverit, non quod humani sensus invenerint; Annuntiabis iis, inquit, ex me, non ex te; mea verba loqueris, non est quod ex his, tanquam de tuis, infleris. Ex me, inquit, iis annuntiabis. Si me dicente impio: Impie, morte morieris, non fueris locutus, ut se custodiat impius in via sua, ipse impius in iniquitate sua morietur, sanguinem vero ejus de manu tua requiram. Ac si aperte dicat: Si ei peccata sua non annuntiaveris, et si eum non argueris, ut convertatur et vivat, et te qui eum non increpasti, et eum, qui te tacente peccavit, flammis perennibus tradam. Non simus ergo tam saxei, vel tam ferrei pectoris, ut nos ista verba Domini non terreant. Non simus tam alienati [Col. 0766C] a fide, ut istis verbis Domini non credamus; sed excitemus et exhortemur fratres nostros venerandis verbis sancti Petri apostoli: Sobrii estote, et vigilate, et excitamini, quia adversarius vester diabolus, tanquam leo rugiens, circuit quaerens quem devoret: cui resistite fortes in fide, scientes eamdem passionem quae in mundo est vestrae fraternitatis fieri. Et episcopos synodi nostrae subjectionis, adjuratione sancti Pauli apostoli admoneamus Timotheo dicentis: Testificor coram Domino et Jesu Christo, qui judicaturus est vivos et mortuos, per adventum ipsius, et regnum ejus: praedica verbum, insta, opportune importune, argue, obsecra, increpa in omni patientia et doctrina. Est enim jam praedictum ab apostolis tempus, cum sanam doctrinam [Col. 0766D] non sustinent, sed ad sua desideria coacervant sibi magistros, etc. Clamemus in fortitudine, juxta dictum prophetae, quia annuntiamus pacem in terris hominibus bonae voluntatis. Ille namque in fortitudine clamat, quem nec metus, nec verecundia, praedicare verbum vitae impedit. Contendamus, auxiliante Domino, ut non simus inter illos falsos pastores ovium quos propheta accusat, dicens: Haec dicit Dominus Deus: Vae pastoribus Israel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini, quod crassum erat occidebatis; gregem autem meum non pascebatis, quod [Col. 0767A] infirmum fuit non consolidastis, quod aegrotum non sanastis, quod fractum est non alligastis, et quod abjectum non reduxistis, quod perierat non quaesistis; sed cum austeritate imperabatis, et cum potentia, et dispersae sunt oves meae, eo quod non esset pastor, et factae sunt in devorationem omnium bestiarum agri. Yae, quod propheta dicit, pro maledicto posuit. Per pastores episcopos significat; greges Domini, id est, fideles populos ad pascendum. Sed semetipsos pascunt, qui non populi salutem, sed suas voluntates attendunt. Lac et lanas ovium Christi, oblationibus quotidianis ac decimis fidelium, suscipiunt, et curam gregis Domini deponunt. Non sanant spirituali consilio infirmum peccatis, non solidant sacerdotali ope diversis tribulationibus factum, non revocant erroneum [Col. 0767B] ad viam salutis, non requirunt sollicitudine pastorali veniae jam desperatione perditum, nec afflictos contra violentiam potentum, qui in eos, ferarum more, desaeviunt, defendunt; nec divites peccantes vel potentes non solum non arguunt, sed etiam venerantur. Et ideo minaciter superbiam talium sermo divinus contundit dicens: Vae pastoribus Israel! Et iterum: Propterea, pastores, audite verbum Domini. Haec dicit Dominus: Ecce ego ipse super pastores requiram gregem meum de manu eorum, et cessare eos faciam, ut ultra non pascant gregem, nec pascant amplius semetipsos. Quod quid est aliud, quam: Pastores qui semetipsos, non greges, pascunt, de sublimitate honoris inter reprobos et inter maledictos projiciam? Sed ad haec omnia quis non tremiscat, [Col. 0767C] nisi qui futura non credit? Omnia quae Deus voluit observari tam aperte posuit, et sui nominis auctoritate firmavit, ut ea facilius (quod dictu quoque nefas est) contemnamus, quam nos non intelligere tam aperta et divina mentiendo fingamus. Quomodo audivimus, Haec dicit Deus? Quis futurum esse non credat quod dicit Deus, nisi qui Deo non credit? Horum et his similium consideratione perterritus sum, et timor et tremor venerunt super me, et pene contexerunt me peccatorum meorum tenebrae, et semel susceptum gubernaculum Ecclesiae libuisset et placuisset mihi omnino dimittere, si valerem, vel exempla Patrum vel Scripturas sacras consentaneas invenire.

Idcirco, frater charissime, quia haec omnia ita se habent, et veritas fatigari potest, vinci autem et falli [Col. 0767D] non potest, fatigata mens nostra confugiat ad illum qui per Salomonem dicit: Habe fiduciam in Domino ex toto corde tuo et ne innitaris prudentiae tuae in omnibus viis tuis. Cogita illum et ipse diriget gressus tuos. Et alibi: Turris fortissima nomen Domini. Ad ipsam confugit justus, et salvabitur. Stemus in justitia, et praeparemus animas nostras ad tentationem, ut sustineamus sustentationem Dei, et dicamus ei: Domine, refugium factus es nobis a generatione et progenie. [Col. 0768A] Confidamus in eum qui nobis onus imposuit. Quod per nos portare non possumus, portemus per illum qui est omnipotens, qui dicit: Jugum enim meum suave est, et onus meum leve. Stemus in praelio in die Domini, quoniam dies angustiae et tribulationis venerunt super nos. Moriamur, si Deus voluerit, pro sanctis legibus patrum nostrorum, ut haereditatem cum illis aeternam consequi mereamur. Non simus canes muti, non simus taciti speculatores, non simus mercenarii lupum fugientes, sed pastores solliciti, vigilantes super gregem Christi, praedicantes majori et minori, diviti ac pauperi omne consilium Dei, omnibus gradibus vel aetatibus, in quantum Deus donaverit posse, opportune, importune, eo modo quo sanctus Gregorius in libro Pastorali conscripsit. [a 25Kb] Praeterea non taceo [Col. 0768B] charitati vestrae, quia omnibus servis Dei, qui hic vel in scriptura, vel in timore Dei, probatissimi esse videntur, displicet quod bonum et honestas et pudicitia vestrae Ecclesiae illuditur, et aliquod levamentum turpitudinis esset, si prohiberet synodus, et principes vestri, mulieribus et velatis feminis illud iter, et frequentiam, quam ad Romanam civitatem veniendo et redeundo faciunt, quia magna ex parte pereunt, paucis remeantibus integris. Perpaucae enim sunt civitates in Longobardia, vel in Francia, aut in Gallia, in qua non sit adultera vel meretrix generis Anglorum, quod scandalum est, et turpitudo totius Ecclesiae vestrae. Ille autem qui laicus homo, vel imperator, vel rex, vel aliquis praefectorum, vel comitum, saeculari potestate fultus, sibi per violentiam [Col. 0768C] rapiat monasterium de potestate episcopi, vel abbatis, vel abbatissae, et incipiat ipse vice abbatis regere et habere sub se monachos, et pecuniam possidere quae fuit Christi sanguine comparata, talem hominem nominabant antiqui Patres raptorem et sacrilegum, et homicidam pauperum, et lupum diaboli intrantem in ovile Christi, et maximo anathematis vinculo damnandum ante tribunal Christi. De talibus memorare sancti Pauli apostoli ad Timotheum dicentis: Divitibus hujus saeculi praecipe non superbe sapere, neque sperare in incerto divitiarum, sed in Deo vivo, qui praestat omnia. Talibus, si Ecclesiae correptionem non recipiunt, ethnici et publicani sunt, nec vivis nec mortuis communicat Ecclesia Dei. Talibus, quoniam et hic et ibi reperiuntur, [Col. 0768D] cum tuba Dei clangamus, ne tacentes damnemur. Supervacuam iis et Deo odibilem vestimentorum superstitionem omni intentione prohibere stude, quia illa ornamenta vestium (ut illis videtur, quod ab a iis turpitudo dicitur) latissimis clavis, [b 22Kb] vermium imaginibus clavata, adventum Antichristi, ab illo transmissa, praecurrunt, illis calliditate, per ministros suos, introducere intra claustra monasteriorum fornicationem et luxuriam.





EPISTOLA LXIV. ZACHARIAS BONIFACIO. [A. D. 747.]
[Col. 0769A]

Reverendissimo et sanctissimo Bonifacio coepiscopo, Zacharias servus servorum Dei.

Egregie nos admonet beatus apostolus Paulus, etc. (Vide inf. ep. 9 Zachariae papae.)





EPISTOLA LXV. ZACHARIAS PIPPINO ET ALIIS [A. D. 747.]

Domino excellentissimo atque Christianissimo Pippino majori domus, etc., Zacharias episcopus, etc.

Gaudio magno gaudemus in Domino, etc. (Vide inf. ep. 8 Zachariae papae.)



[a 4Kb] EPISTOLA LXVI. BONIFACIUS VIRIS IN GALLIA RELIGIOSIS. [A. D. 747.]

[Col. 0769B] Bonifacius legatus Germanicus sanctae Romanae Ecclesiae viris religiosis ac Dominum timentibus in regno Francorum constitutis.

Non incognitum esse reor pluribus qualiter Carolomannus vir illustris, qui in regno Francorum simul cum Germano suo Pippino dominatur, locum in Buchonia silva, aptum ad monasterium construendum, nobis concessit et perpetualiter servis Domini condonavit. Ideo placuit nobis ut eumdem locum qualiter certis terminis consistit adnotemus, et idoneis testibus qui in praedicti principis traditione et vestitione ipsius loci adfuerunt subterfirmemus. Est ergo, prosequitur, terminus ecclesiae et monasterii sancti Salvatoris, quod situm est in littore fluminis Fuldae, primum in orientali plaga fons rivi, qui vocatur [Col. 0769C] Crumbenbach, et sic vadit per illum rivum usque quo intrat in Australem Hunam, inde transit collem Leohunhuog, qui a quibusdam dicitur Kuffiso, et sic vadit usque ad introitum Uhtinabahes in alteram Hunam; inde transit in caput rivi qui vocatur [Col. 0770A] Rodenbach, inde in caput Wolfesbahes, et sic in rivum ejus, usque quo intrat in Biberaha et per littus illius deorsum usque in ostia Larbrunnen; inde vadit ad locum, ubi alter Crumbenbach intrat in Treisbach, et sic sursum per rivum Crumbenbach usque ad caput ejus; inde transit in summitatem Rosberges, et sic per siccum torrentem iterum vadit in Hunam et deorsum per littus ejus usque in ostia Martbaches; inde vadit ad locum, ubi flumen Lutire intrat Fuldam, et sic sursum per littus Lutire usque in ostia Biunbaches, et per rivum ejus sursum usque in caput ejus; inde trans viam quae dicitur Antsanvia, usque in viam quae vocatur Ortheswehe; inde vadit in volutabrum, quod est in monte qui dicitur Himelesberg; inde transit in caput rivi qui vocatur [Col. 0770B] Scalkesbach, et sic per littus ejus usque quo intrat in Fliedena; inde deorsum usque ad ostia Scammunfuldae, et ab ostio ejus sursum usque quo ipsum flumen dividitur in freta; inde transit inter media freta, quae nascuntur de flumine Fulda et sic vadit in caput rivi qui dicitur Sudromilbach, et inde pergit ad caput supradicti fontis Crumbenbach. Sic enim locus traditus est a Pippino cum his terminis circumscriptis, Domino et Salvatori nostro et a praedicto principe Carolomanno, ut sit commendatus idem locus et utilis Deo et Salvatori nostro usque in finem saeculi, ad congregandos et nutriendos servos ejus absque ulla impeditione vel usurpatione aliorum. Supponuntur deinde signa sive cruces Bonifacii archiepiscopi, Burchardi episcopi, Sturmii abbatis, [Col. 0770C] Megenhelmi presbyteri, Folcheranni presbyteri, Megingozi presbyteri, Traundis praefecti, Luitfridi praefecti, Rumolfi praefecti. Clausula est: Anno dominicae Incarnationis 747, principatus vero nobilium virorum Carolomanni et Pippini fratris ejus anno 6, [Col. 0771A] mense Martio, 22 die. Scripta est haec notionis charta in Fuldensi monasterio primum a Megenhelmo presbytero, jussione et permissione divina.



EPISTOLA LXVII. BONIFACIUS ANDHUNO. [A. D. 747.]

Dilectissimo in Christo charitatis vinculo nodato Patri Andhuno visceralem salutem.

Quare non transmisisti vestimenta quae debuisti mittere de [a 1Kb] Fresarum provincia? Nunc, per Deum omnipotentem, extemplo fac ut veniant. Indica nobis aliquid de episcopo nostro, an ad synodum ducis occidentalium provinciarum perrexisset, an ad filium [b 1Kb] Carolomanni; et per epistolam nobis rescribe, et hunc pergentem nuntium iterum cito reverte nomine [Col. 0771B] Hartleih, quaeso te, domine, ut facias cum illic manentem sine labore et huc pergentem. Valete, o flores Ecclesiae, et orate pro nobis, et nos pro vobis, ut pax Christi maneat in nobis. Amen.





EPISTOLA LXVIII. ZACHARIAS DIVERSIS EPISCOPIS. [A. D. 747.]
[Col. 0772A]

Dilectissimo nobis Reginfrido Rothomagensi episcopo, etc. Zacharias, etc.

Gratias ago Deo Patri omnipotenti, et Domino Jesu Christo, unico Filio ejus, et Spiritui sancto, etc. (Vide inf. ep. 12 Zachariae papae.)



EPISTOLA LXIX. BONIFACIUS QUIBUSDAM MONACHIS. [A. D. 747.]

Charissimis filiis [c 6Kb] Tatwino et Wigberto presbyteris, Bernardo et Hedde, Hunfrido et Stirme, Bonifacius servus servorum Dei perennem in Domino salutem.

[Col. 0772B] Paterno amore dilectionem vestram obsecro ut eo majore cura monasterialis normam vitae custodire studeatis, quo Pater vester Wigbertus defunctus est. Wigbertus presbyter et Mengingordus diaconus regulam [Col. 0773A] vestram vobis insinuent, et [a 1Kb] speciales horas, et cursum ecclesiae custodiant, et caeteros admoneant, et magistri sint infantium, et praedicent verbum Dei fratribus. Hedde sit praepositus, et servos vestros admoneat, et Hunfridus adjuvet illum, ubicunque opus sit. Stirme in coquina sit. Bernardus operarius sit, et aedificet domunculas vestras ubi opus sit, et de omnibus, ubicunque vobis necesse sit, insinuet. Tatwinum abbatem interrogate, et quodcunque vobis insinuet, hoc facite, et unusquisque studeat, secundum vires suas, et proprios mores in castitate conservare, et in communi vita vestra alterutrum adjuvare, et in fraterna charitate permanere, usque ad praesentiam reversionis nostrae in Dei voluntate. Et tunc simul laudantes Dominum in omnibus [Col. 0773B] ei gratias agamus. Valete in Christo.





EPISTOLA LXX. WETBERTUS MONACHIS GLESTINGABURGENSIBUS. [A. D. 747.]

Dominis sanctis et in Christo desiderandis Patribus ac fratribus in monasterio Glestingaburg constitutis Wetbertus presbyter, vester utique servus, ac servorum Dei supplex, in Domino salutem.

Benedictus Deus qui vult omnes homines salvos fieri et ad agnitionem venire veritatis, qui etiam nostrum iter sua voluntate in has provincias, id est, in confinio paganorum Haessonum ac Saxonum, prosperum, ultra mare, et per hujus mundi pericula, sine merito nostro, licentia vestra et orationibus ac misericordia sua direxit. Scitis, fratres, quia non [Col. 0773C] nos terrarum spatia dividunt, quas Christi charitas nectit. Semper ergo fraternitas vestra ac reverentia, simul et orationes pro vobis ad Deum, in me manent. Vos autem volo scire, charissimi, quod archiepiscopus noster Bonifacius, cum adventum nostrum audisset, per semetipsum dignatus est longa via in obviam nobis venire ac suscipere valde benigne. Nunc, dilectissimi, credite, quod labor noster nobis non sit inanis in Domino, sed vestrae sit mercedis. Deus enim omnipotens per misericordiam suam, ac merita vestra, sufficientiam operis nostri bonam perficit, licet valde sit periculosum ac laboriosum pene in omni re, in fame et siti, in algore, et incursione paganorum inter se degere. Idcirco, rogo, diligenter [Col. 0773D] orate, ut sit nobis sermo in apertione oris [Col. 0774A] et permanentia in opere, et fructus. Valete in Domino. Salutate fratres in gyro, primo Ingeldum abbatem et congregationem nostram, ac mandate matri meae Tettan, atque congregationi ejus prosperum iter nostrum. Communiter omnes obnixis precibus flagito vicem instantiae orationis nostrae impendere, orantemque pro nobis beatitudinem vestram divina tueatur clementia, opto.





EPISTOLA LXXI. ZACHARIAS BONIFACIO. [A. D. 748.]

Reverendissimo et sanctissimo fratri Bonifacio coepiscopo, Zacharias servus servorum Dei.

Sacris liminibus beati apostolorum principis Petri, etc. (Vide inf. ep. 11 Zachariae papae.)





EPISTOLA LXXII. ZACHARIAS BONIFACIO. [A. D. 748].
[Col. 0774B]

Zacharias papa Bonifacio episcopo sanctae ecclesiae M guntiae perpetuam salutem.

Qualiter Dominus Deus noster Ecclesiae suae propitiatus sit. (Vide inf. ep. 14 Zachariae papae.)





EPISTOLA LXXIII. [b 1Kb] AETHILBERTUS BONIFACIO. [CIRC. A. D. 749.]

Domino beatissimo, et pontificali infula merito decorato archiepiscopo Winfrido, cognomento Bonifacio, Ethilbertus rex Cantiae in Domino dominorum salutem.

Ante paucos namque annos venerabilis abbatissa [Col. 0774C] nomine [W. om. nomine] Bugge, postquam Romanae urbis loca sacratissima orationis videlicet obtentu adierat, et exinde huc rursus remeando ad propriam pervenit patriam, et ad monasterium sanctimonialium feminarum, quod antea sub jure ecclesiastico bene regebat, statim cum venissem rogatus ad ejus colloquium, inter alia desiderabilia, haec vel maxime auditui nostro inculcare curavit, quod dedisses ei licentiam familiariter loqui de rebus scilicet sibi necessariis apud tuam affabilem amabilemque sanctitatem, dum ambo videlicet Romae essetis, et limina beatorum apostolorum frequenter visitando terere non supersedissetis. Demum continuo intulit quod diligenter paternitatem tuam similiter pro me supplex [Col. 0774D] precibus obnixis compellare curaret (utpote [Col. 0775A] consanguinitate propinquitatis nostrae admonita), quatenus, sicut illa meruit praesens [W.; penitius] salutaribus imbui praeceptis et orationum tuarum benedictione confirmari, ita et ego quoque, quamvis absens et ignotus corporali praesentia, tamen ut spiritu praesens, hoc eodem munere mihi necessario a tua solita beneficentia ditarer. Cumque te hoc facturum promisisse indubitata fide dicerent, vere fateor, quod non facile verbis explicare valeo, quantum gaudii, quantumque consolationis ex hoc habuerim, eoque multo magis, ut assolet, exhilaratus sum, quod ex inopinata spe subito tot ac tam preciosa dona protulit. Quocirca utile mihi omnino ac conveniens esse videtur ut perfulgidam longe lateque beatitudinem tuam amicalium litterarum lectione seu [Col. 0775B] fidelium legatorum allegatione alloquar. Quod quidem alio quolibet in tempore melius efficaciusque adimplere me posse non arbitror quam modo nunc, cum sunt excellentiae vestrae viri religiosi, qui a vobis huc in Britanniam, utpote prudentes et fideles legatarii, transmissi sunt, et nunc videlicet ad jussionis vestrae placidam praesentiam, Deo adjuvante, quantocius optant pervenire. Unde igitur mihi optime placuit huc praesentem portitorem litterarum istarum, nomine Ethelhun, religionis scilicet habitu monachum, cum praedictis vestris hominibus, quasi cautiore et tutiore cursu, ad vos dirigere, ac per eum haec salutatoria charitati vestrae seu precatoria scripta porrigere. Per quae nos primo declaramus omnes in commune omnipotenti Deo uberiores gratias [Col. 0775C] rependere, qui tantam in vos misericordiae suae gratiam contulit, ut innumerosam multitudinem gentilium, idololatriae vetustissimo errore miserabiliter deceptam, ad Christianae fidei normam, praedicationis vestrae verbo et labore, convertit. Unde plurima adhuc, auxiliante Deo, speramus et optamus, certi quia qui per vos coepit operari, majora perficere de die in diem non desinet. Per hunc quoque bajulum horum apicum reverentiae vestrae direxit devotio mea, magna cum charitate, nonnulla munuscula, id est, caucum argenteum intus deauratum, pensantem libras tres et semis et duo [a 1Kb] repta. Et haec xenia vobis non ea intentione neque occasione direximus, ut terrestre lucrum aliquod, aut retributionem quampiam temporalem pro iis recipere desideremus; sed [Col. 0775D] multo magis geniculando, quod multo magis necessarium est, totis visceribus mentis efflagito, ut quoniam dies mali sunt, et multiplicantur quotidie variae et improvisae perturbationes in hoc saeculo scandalis pleno, multis nos ac crebris orationum tuarum suffragiis adjuvare digneris; et ad hoc ipsum agendum alios quoscunque, vel jubendo, vel suggerendo, possit provocare auctoritatis tuae veneranda dilectio, quae semper sit vivaci memoria plena, tam dum [Col. 0776A] adhuc esse me in hac mortali carne audias, quam etiam post obitum meum, si te tamen promerear habere [b 1Kb] superstitem. His itaque breviter summatimque praelibatis, unam rem praeterea a vobis desidero mihi exhiberi, quam vobis acquirere valde difficile esse, juxta quod mihi indicatum est, nullatenus reor, id est duos [c 1Kb] falcones, quorum ars et artis audacia sit grues velle libenter captando arripere, et arripiendo consternere solo. Ob hanc etenim causarum de harum acquisitione et transmissione ad nos avium vos rogamus, quia videlicet perpauci hujus generis accipitres in nostris regionibus, hoc est, in Cantia, reperiuntur, quia tam bonos producant fetus, et ad supradictam artem animo agiles ac bellicosi educentur, et edomentur, ac doceantur. Postremo autem [Col. 0776B] in fine epistolae precor ut ad scribentem tibi rescribas, et litteris tuis mihi manifestare digneris an ea quae tibi direxi bene sint reddita. Orantem pro nobis beatitudinem tuam longaevam divina pietas faciat.





EPISTOLA LXXIV. BENEDICTUS BONIFACIO. [CIRC. A. D. 750.]

Domino sanctissimo atque amantissimo nobis in Christo Patri Bonifacio, archiepiscopo, Benedictus episcopus et Vicedominus sanctae sedis apostolicae.

Praesens Lullus, venerabilis presbyter, paternae sanctitatis vestrae missus, honorandos tuos nobis attulit affatus. Quorum textus continebat multis te necessitatibus et turbinibus esse tristatum per homines non timentes Deum, et falsos episcopos, atque pseudopresbyteros, [Col. 0776C] et fornicatores clericos [W., dominicos], eorumque iniquas actiones, pravasque immissiones, iram quoque inimicantium et persequentium gentium, quorum persecutio iniqua finem habebit interitus sempiterni. Etenim, sanctissime Pater, omnes sancti, quanta passi sunt tormenta, ut securi possiderent vitae aeternae palmam! Habemus consolatorem egregium apostolum Paulum, qui docet: Oportet nos per multas tribulationes intrare in regnum Dei. Magna tibi est merces, o sanctissime Pater! et corona gloriae coram omnipotenti Deo, dum omnia toleranter sustines propter divinum mandatum, et praedicationem Evangelii Jesu Christi Domini Dei, et Salvatoris nostri, cujus, licet peccator, potentiam deprecor, [Col. 0776D] ut, domino meo beato apostolorum principe Petro intercedente, cujus et vicem geris inter feroces et indomitas gentes, ut ipse te sua pietate custodiat, et post decursum ministerii tui, in die adventus ejus, copiosum fructum afferre valeas, et a conditore omnium Deo remunerationis praemium centuplum accipias, et vitam aeternam possideas. Etenim me ipsum sanctis tuis orationibus commendans, ut valui in verbo et opere, praedicto tuo misso adjutor apparui. Benedictionem denique a vestra beatitudine missam, [Col. 0777A] sicut a patre meo suscepi, et omnipotenti Deo gratias egi, et vestrae sanctissimae paternitati. Etenim, beatissime Pater, parvum munusculum sanctitati vestrae direxi, sabanum unum, et facitergium unum, et modicum thymiama. Quod peto ut absque injuria vestra, honoranda paternitas suscipere non dedignetur. Vale in Christo semper, amantissime Pater!



[a 1Kb] EPISTOLA LXXV. BONIFACIUS ZACHARIAE. [A. D. 751.]

Reverendissimo Patri, et dilectissimo domino, cum timore et honore venerando magistro, apostolici honoris privilegio praedito, pontificatus infula apostolicae sedis sublimato, Zachariae, Bonifacius, exiguus servus vester, licet indignus et ultimus, tamen legatus Germanicus devotissimus, optabilem [Col. 0777B] in Christo immarcessibilis charitatis salutem.

Paternae pietatis vestrae sanctitatem subnixis precibus obsecro ut hunc presbyterum meum, portitorem litterarum mearum, nomine Lul, grato animo clementer suscipiatis. Habet enim secreta quaedam mea, quae soli pietati vestrae profiteri debet, quaedam viva voce vobis dicere, quaedam per litteras notata ostendere, de quibusdam vero necessitatibus meis inquirere et interrogare et mihi paternitatis vestrae responsum et consilium ex auctoritate sancti Petri principis apostolorum ad solatium senectutis repraesentare, ut his omnibus auditis et consideratis, si quae sint quae vobis placeant facta, adaugere; Deo volente, studeam; si autem quid, ut timendum est, displiceat, et praecepto sancti apostolatus vestris vel [Col. 0777C] indulgentiam merear, vel dignam poenitentiam persolvam. Antecessor etenim praecessoris vestri venerandae memoriae Gregorius, dum me indignum ordinavit, et ad praedicandum verbum fidei Germanicis gentibus misit, sacramento me constrinxit, ut canonicis et justis episcopis et presbyteris in verbo, in facto, in consensu astipulator et adjutor fierem, hoc autem cum divina gratia implere studui; falsos autem sacerdotes, hypocritas, et seductores populorum, vel corrigerem ad viam salutis, vel declinarem, et abstinerem a communione ipsorum, quod ex parte servavi, et ex parte custodire et implere non potui. Spiritualiter implevi sacramentum quia in consensum et in consilium illorum non venit anima mea. Corporaliter [Col. 0777D] autem ab eis omnino abstinere non potui, dum venissem ad principem Francorum, cogente Ecclesiarum necessitate, cum tales ibi reperi quales nolui, sed tamen in sancta communione corporis Christi illis non communicavi. Praecepit quoque mihi praefatus apostolicus pontifex ut populorum quoscunque visitassem, conversationem et mores apostolicae sedis pontifici indicarem, quod in Domino confido me fecisse. De eo autem quod jam praeterito tempore de archiepiscopis et de palliis a Romana [Col. 0778A] Ecclesia petendis, juxta promissa Francorum, sanctitati vestrae notum feci, indulgentiam apostolicae sedis flagito, quia quod promiserunt tardantes non impleverunt, et adhuc differtur et ventilatur, qui inde perficere voluerint ignoratur, sed mea voluntate impleta esset promissio.

Est praeterea locus silvaticus in eremo vastissimae solitudinis, in medio nationum praedicationis nostrae, in quo monasterium construentes, monachos constituimus sub regula sancti Patris Benedicti viventes, viros strictae abstinentiae, absque carne et vino, absque sicera et servis, proprio manuum suarum labore contentos. Hunc locum supradictum, per viros religiosos et Deum timentes, maxime Carolomannum quondam principem Francorum, justo [Col. 0778B] labore acquisivi, et in honore sancti Salvatoris dedicavi. In quo loco, cum consensu pietatis vestrae, proposui aliquantulum vel paucis diebus fessum senectute corpus requiescendo recuperare, et post mortem jacere. Quatuor etenim populi, quibus verbum Christi per gratiam Dei diximus, in circuitu loci hujus habitare dignoscuntur. Quibus, cum vestra intercessione, quandiu vivo vel sapio, utilis esse possum. Cupio enim vestris orationibus, comitante gratia Dei, in familiaritate Romanae Ecclesiae, et vestro servitio, inter Germanicas gentes, ad quas missus sui, perseverare, et praecepto vestro obedire sicut scriptum est: Judicium Patris audite, filii dilecti, et sic facite, ut salvi sitis. Et alibi: Qui honorat patrem suum, vita vivet longiore. Et iterum: Honora [Col. 0778C] Patrem tuum, ut superveniat tibi benedictio a Domino, et benedictio patris firmat domus filiorum.





EPISTOLA LXXVI. ZACHARIAS BONIFACIO. [A. D. 751.]

Reverendissimo et sanctissimo fratri Bonifacio coepiscopo, Zacharias episcopus, servus servorum Dei.

Benedictus Deus Pater Domini nostri Jesu Christi, etc. (Vide inf. ep. 13 Zachariae papae.)





EPISTOLA LXXVII. ZACHARIAS BONIFACIO. [A. D. 751.]

Zacharias papa Bonifacio episcopo, et per eum Fratribus in monasterio ab eo constructo, et successuris abbatibus in perpetuum.

[Col. 0778D] Quoniam semper sunt concedenda quae rationabilibus congruunt desideriis, etc. (Vide inf. ep. 15 Zachariae papae.)



EPISTOLA LXXVIII. BONIFACIUS STEPHANO [A. D. 752.]

Domino excellentissimo, et prae caeteris pontificibus praeferendo et amando, et apostolatus privilegio praedito [b 1Kb] Stephano papae, Bonifacius exiguus episcopus, discipulus Romanae ecclesiae, optabilem in Christo charitatis salutem.

[Col. 0779A] Sanctitatis vestrae clementiam intimis ac visceratis obnixe flagito precibus, ut familiaritatem et unitatem sedis apostolicae ab almitatis vestrae clementia impetrare et habere merear, et in discipulatu pietatis vestrae, sedi apostolicae serviendo, servus vester fidelis ac devotus permanere possim, eodem modo quo ante sub tribus praecessoribus vestris apostolicae sedi serviebam, venerabilis memoriae duobus [a 1Kb] Gregoriis, et Zachariae, qui me semper hortatione et auctoritate litterarum suarum muniebant et adjuvabant. Quod et pietatem vestram agere deprecor, ut praeceptum paternitatis vestrae eo melius perficere et implere possim. Nam si quid, in ista legatione Romana, qua per XXX et VI annos fungebar, utilitatis Ecclesiae praefatae peregi, adhuc implere et augere desidero. [Col. 0779B] Si autem minus perite aut injuste a me factum aliquid vel dictum reperitur, judicio Romano prompta voluntate et humilitate emendare me velle spondeo. Interea deprecor ut pietas domini mei non indignetur, quia tam tarde missum meum et litteras meas ad praesentiam vestram direxi. Sed hoc idcirco contigit, quia praeoccupatus fui in restauratione ecclesiarum quas pagani incenderunt, qui per [b 1Kb] titulos et cellas nostras plusquam XXX ecclesias vastaverunt et incenderunt. Et haec fuit occasio tarditatis litterarum et appellationis paternitatis vestrae, et non aliqua negligentiae incuria.



EPISTOLA LXXIX. BONIFACIUS FULFREDO. [A. D. 752.]

[Col. 0779C] Bonifacius servus servorum Dei, gratia Christi episcopus, charissimo consacerdoti Fulredo [Al. Fulrado], presbytero, perennem in Christo charitatis salutem.

Fraternae dilectionis tuae spiritualem amicitiam, quam saepe in necessitatibus meis pro Dei intuitu fecisti [W. in marg., mecum fecisti], dignas gratias, quantas meruisti, persolvere non possum; sed Deum omnipotentem deprecor ut tibi in alto coelorum culmine mercedis praemia in gaudio angelorum aeternaliter retribuat. Nunc autem in Christi nomine deprecor ut quod bono initio coepisti cum bono fine perficias, id est, ut meo verbo gloriosum et amabilem [c 1Kb] regem nostrum Pippinum salutaveris et illi magnas gratias referas de omnibus pietatis operibus, quae [Col. 0779D] mecum fecit, et ut illi referas, quod mihi et amicis meis similiter esse videtur, ut vitam istam temporalem et cursum dierum meorum per istas infirmitates cito debeam finire. Propterea deprecor celsitudinem regis nostri, pro nomine Christi, Filii Dei, ut mihi nunc viventi indicare et mandare dignetur circa discipulos meos qualem mercedem postea de illis facere voluerit. Sunt enim pene omnes peregrini, quidam presbyteri, per multa loca ad ministerium Ecclesiae [Col. 0780A] et populorum constituti. Quidam sunt monachi per cellulas nostras et infantes ad legentes litteras ordinati sunt. Et aliqui seniores, qui longo tempore mecum viventes laboraverunt et me adjuvabant. De his omnibus sollicitus sum, ut post obitum meum non disperdantur, sed ut habeant mercedis vestrae consilium et patrocinium celsitudinis vestrae, et non sint dispersi, sicut oves non habentes pastorem, et populi prope marcam paganorum non perdant legem Christi. Propterea almitatis vestrae clementiam diligenter in Dei nomine deprecor, ut filiolum meum et coepiscopum Lullum, si Deus voluerit, et sic clementiae vestrae placeat, in hoc ministerium populorum et ecclesiarum componere et constituere faciatis praedicatorem et doctorem presbyterorum et populorum. [Col. 0780B] Et spero, si Deus voluerit, quod in illo habeant presbyteri magistrum et monachi regularem doctorem et populi Christiani fidelem praedicatorem et pastorem. Propterea hoc maxime fieri peto, quia presbyteri mei prope [d 1Kb] marcam paganorum pauperculam vitam habent. Panem ad manducandum acquirere possunt, sed vestimenta ibi invenire non possunt, nisi aliunde consilium et adjutorem habeant, ut sustinere et [e 1Kb] indurare in illis locis ad ministerium populi possint, eodem modo sicut ego illos adjuvi. Et si pietas Christi hoc vobis inspiraverit, et hoc, quod peto, consentire et facere volueritis, per hos missos meos praesentes, aut per litteras pietatis vestrae, hoc mihi mandare et indicare dignemini, ut eo laetior in mercede vestra vel vivam vel moriar.



EPISTOLA LXXX. BONIFACIUS PIPPINO. [A. D. 752.]
[Col. 0780C]

Domino excellentissimo Pippino, regi Francorum, Bonifacius episcopus in Domino salutem.

Celsitudinis vestrae clementiae magnas gratias agimus, et Dominum Jesum Christum precantes, ut vobis in regno coelorum aeternam mercedem retribuat, eo quod petitiones nostras clementer exaudire dignati estis, et senectutem meam atque infirmitatem consolari. Nunc autem, gloriose fili, cognoscas quia per misericordiam Dei credo quod possim in servitio vestro iterum esse. Propterea petimus vos ut nobis indicetis si ad placitum vestrum debeamus venire, [Col. 0780D] ut vestram voluntatem perficiamus. Quidam servus Ecclesiae nostrae, et ipse mendacissimus, qui nos arte fugiebat, Ansfrid nomine, veniens ad nos cum indiculo vestro, rogans ut ei justitiam faceremus, misimus illum ad vos cum ipsis litteris cum misso nostro, ut cognoscatis quia mentitus vobis est, petentes ut nos pro mercede vestra defendatis contra tales falsarios, et eorum mendaciis non credatis. Valete in Deo semper.



EPISTOLA LXXXI. BONIFACIUS GRIPONI. [A. D. 752.]
[Col. 0781A]

Bonifacius, servus servorum Dei, Griponi filio Caroli optabilem in Christo salutem.

Obsecro et adjuro pietatem vestram per Deum Patrem omnipotentem, et per Jesum Christum Filium ejus, et per Spiritum sanctum, per sanctam Trinitatem et unitatem Dei, ut si tibi Deus potestatem donaverit, adjuvare studeas servos Dei, sacerdotes, presbyteros, qui sunt in Thuringia, et monachos et ancillas Christi defendere contra paganorum malitiam, et adjuvare Christianum populum, ut eos pagani non perdant, ut ante tribunal Christi mercedem habeas perpetuam. Et cognoscite quod memoria vestra nobiscum est coram Deo, sicut et [Col. 0781B] pater vester vivus et mater jam olim mihi commendarunt. Deprecamur Deum Salvatorem mundi, ut dirigat viam vestram, et vitam ad salutem animae vestrae, ut in gratia Dei semper hic et in futuro saeculo permaneatis. Interea mementote, fili charissimi, quia, juxta vocem psalmigraphi: Omnis homo sicut fenum dies ejus, et sicut flos agri ita floriet. Et apostolus ait: Totus mundus in maligno positus est; et item in Evangelio Veritas dixit: Quid enim proderit homini, si lucretur universum mundum, animae vero suae detrimentum patiatur? Et iterum in Evangelio, de gloria justorum: Ecce fulgebunt justi sicut sol in regno Patris eorum. Et Paulus apostolus, de beatitudine vitae aeternae: Quod oculus non vidit, nec auris audivit, nec in cor hominis ascendit, quid praeparavit [Col. 0781C] Deus diligentibus se. Facite ergo, filii, ut mercedis vestrae praemia in alto coelorum culmine clarescant, et crescant. Valere vos in longitudine dierum in Christo optamus.



EPISTOLA LXXXII. BONIFACIUS OPTATO. [A. D. 752].

Reverendissimo fratri, imo dilectissimo consacerdoti Optato [a 1Kb] abba, et universae sanctae congregationi sub cura illius regularis vitae normam custodienti, Bonifacius, sine praerogativa meritorum nominatus episcopus, optabilem in Christo charitatis salutem.

Venerandam sanctitatis vestrae clementiam intimis obsecramus precibus, ut nos indignos nobiscum in unitate fraternae dilectionis et societatis spiritualis [Col. 0781D] suscipere et habere dignemini, ut una sit inter nos et fides mentium, et pietas actionum; et sicut princeps apostolorum Petrus hortatur dicens: Ante omnia mutuam in invicem charitatem habete, et quia charitas operit multitudinem peccatorum. Et ipsa Veritas dixit: In hoc cognoscent omnes quia mei estis discipuli, si dilectionem habueritis ad invicem. Et similiter Paulus apostolus admonet dicendo: Alter alterius onera portate, et sic adimplebitis legem Christi. Et alibi: Finis enim praecepti est charitas de puro corde, et conscientia bona, et fide non ficta; et ut vestra fraternitas in spirituali regulariter vita vivens in pacifica tranquillitate fraternae concordiae pro nostra fragilitate [Col. 0782A] exorare dignetur, ut sermo Domini currat et clarificetur, ut, juxta dictum Apostoli, liberemur ab importunis et malis hominibus, et a tentationibus malignorum spirituum, et tribulationibus adversariorum, ut lux Evangeliorum gloriae Christi et via vitae, quam populis et gentibus ostendere et ipsi pergere debemus, nobismet ipsis non obtenebrescat nec abscondatur. Diligenter quoque deprecamur ut familiaritas fraternae charitatis inter nos sit, et pro viventibus oratio communis, et pro migrantibus de hoc saeculo orationes et missarum solemnia celebrentur, cum alternatim nomina defunctorum inter nos mittentur. Interea si quid fraternitas vestra nobis mandare ad perficiendum vel ad dicendum dignata fuerit, voluntatis vestrae desiderium in omnibus adimplebimus. [Col. 0782B] Agite ergo de hac petitione nostra, ut in alto coelorum culmine mercedis vestrae praemia in superna curia angelorum clarescant et crescant. Longaevam, ac valentem, et almis viribus proficientem, et suavissimis operum et verborum floribus odorantem beatitudinem vestram perenniter Salvator mundi custodiat.





EPISTOLA LXXXIII. THEOPHYLACIAS BONIFACIO. [A. D. 752.]

Egregio Patri, et domino supernis fascibus decorato, Bonifacio archiepiscopo, Theophylacias indignus archidiaconus sanctae sedis apostolicae.

Inter sua quidam peritissimus dudum aenigmata sic promulgat: Verba sapientum quasi stimuli, et [Col. 0782C] quasi clavi in altum defixi, quia culpas delinquentium nesciunt palpare, sed pungere. Unde hactenus, non sine gravi tristitia, Davidica illa ex intimo cordis moerore compulsus sum cantica decantare: Annuntiavi, et locutus sum: multiplicati sunt super numerum, et quod multi ad fidem veniunt, et pauci ad electorum numerum perducuntur, hoc ipsum Domino promulgante: Multi sunt vocati, pauci vero electi. Vos quidem egregie et sacerdotale praefulgidum apex ut illustre per paginas exaranda notescendo notescitis. Distincte incursa, et vigilantius in quo angelicas et beati domini mei et singulatim praetulimus aures et juxta roseum illud et angelicum optatum desiderium desideratus ann. [P., ante] latus dominus ter beatus in apostolica vos ad praesens dignatur [Col. 0782D] informatione firmari qualiter non solum de schismaticis et haereticis illis, seu excommunicatis, et ab orthodoxae fidei regula nequiter aberrantibus, censeatis ut convenit, verum etiam Francorum et Galliarum gentes fidei tramitem solitae [W., solidae] amplectentes exuberent, enitentes et vestro sancto sub tempore non tantum occiduae sed usquequaque floreant nationes. Scriptum namque est: Multum valet deprecatio justi assidua. Et David similia: Nisi Moyses stetisset in conspectu Dei, ut averteret iram ejus, ne disperderet eos. Nos etenim priscum sodalitatis retinentes amorem, quamvis varie nunc utrosque nationes et maria dividant, tamen scriptum [Col. 0783A] est: Aquae multae non potuerunt exstinguere charitatem, nec flumina obruent illam. Benedictionis etenim munusculum, ob recordationis nostri memoriam, cinnamomum, costum, piper et incensum pariter direximus obsignatum, quod minimum etenim ut pro magno excipere debeatis impensius postulamus. Scriptum namque est: Omnis gloria ejus filiae regis ab intus; et: Omni habenti dabitur. Quia quisquis habet charitatem perfectam, etiam cuncta dona, Spiritu sancto ministrante, promeretur accipere. Omnipotens etenim rerum opifex et arbiter, qui, vestro sancto sub tempore, occiduos et circumquaque populos commorantes, ad vestrae beatae praedicationis facundiam, in catholicae et apostolicae sanctae sedis fidem vocavit, florere faciat perenniter, ut optamus.





EPISTOLA LXXXIV. THEOPHYLACIAS BONIFACIO. [A. D. 752.]
[Col. 0783B]

Egregio Patri et domino, aethereis decorato fascibus, Bonifacio, almo archiepiscopo, Theophylacias indignus diaconus sanctae sedis apostolicae.

Inter amoena prata fragrantium odorum saepe spinis circumvallatur rosa. Ita, illustrante sancto Spiritu, praefulgidus plerumque rutilat arbiter, veluti roseus flos, et melliflua dogmata salutis aeternae abundant [W., abundet], eructuet nimirum laudabile [P., eructuat . . . laudabilis] in arvis. O beatissime in aethereis. Talenta etenim tuae credita egregiae beatitudini, non solum dupla, verum etiam et sescupla Christo a te reddantur in astris, arcanaque vox ope [Col. 0783C] carminis Christi dicentis: Euge, serve bone et fidelis, quia inter pauca fuisti fidelis, super multa te constituam; intra in gaudium Domini tui. Denique ob vestri laboris crementum, sedulo una cum sancto coangelico Patre vestro domino apostolico, totius sanctae nostrae ecclesiae sacerdotibus, vel populo, naviter Domini nostri Jesu Christi exoramus clementiam, ut vestrae sanctissimae paternitatis illuminatos doctrinis, atque e vivo potatos fonte, simul cum eorumdem satore, confirmare ac conservare in sanctae ac orthodoxae fidei tramite clementer jubeat, et eorum qui credituri sunt corda aperire, [a 1Kb] atque eorum detegere velamen, ut, inflammante eosdem Spiritu sancto, intrepidi laetantes ad fidem Christi pervenire [Col. 0783D] festinent, quemadmodum dominica sanxit clementia: Et alias oves habeo, quae non sunt ex hoc ovili, et caetera. Itaque, domine ac sanctissime Pater, quaesumus vestram a Deo sanciatam [W. om. sanciatam] ambrosiam bonitatem, ut sanctissimum nimisque nobis dilectum Lullum, benedictum archidiaconum vestrum, charissimum atque dulcissimum sodalem et fratrem nostrum, omnibus modis fovere, propter Deum et nostrae pusillitatis amicitiam, commendatum habere, dignemini. Nostra est scilicet et [P. om. et] in eo rata dilectio, pro eo quod vestrae almae [Col. 0784A] paternitati magnis decoratae infulis fidelibus ac lepidis ministrat servitiis; et ob hoc, poplite identidem [W., itidem] flexo, vestram deprecamur togatam prudentiam, ut eum [W., eam] multo amplius talionem habere non dedignemini perniciter, ob nostramque parvitatem, cum Domino Deo crebro refunditis preces, memoriam facere non omittatis, quia scriptum est: Multum valet deprecatio justi assidua. His vero praelibatis, salutamus vestram a Deo infulatam sanctissimam, nectareamque paternitatem, et optamus, ut, Deo favente, perennibus capiatis temporibus praemia, et desideratum, ob vestrae sospitatis suffragium, sentiatis effectum. Denique vobis direximus parvam benedictionem ex largitate beati Petri apostoli; propter Deum, grato [Col. 0784B] animo dignemini suscipere, costum, cinnamomum, et [b 1Kb] xerosyracem.





EPISTOLA LXXXV. N . . . BONIFACIO. [A. D. 752.]

Domino meo desiderantissimo, et in litterarum studio devotissimo eruditori, Bonifacio, summi pontificatus infula praedito, N. ex multis quoddam pietatis vestrae emolumentum, amabilem devotae charitatis in Christo salutem.

Sacra Scriptura admonet ne sine consilio inconsulte aliquid agamus, sicut scriptum est: Omnia cum consilio fac, etc. Ideoque fore ratum aestimans rusticitatis meae litteras sagacitatis vestrae celsitudini dirigere, hisque occasionem petitionis meae desiderium intimare, [c 1Kb] quatenus utique, perspectis, [Col. 0784C] providus praeceptor meus decernat quod sibi optimum videatur, famuloque suo suae voluntatis nutum placidus indicet, cui subnixus libenter obtemperem. Fateor itaque tibi, magistrorum charissime, postquam, sanctitatis vestrae licentia, lectionis scrutandique causa, si aliquid tamen ingenioli mei parva scintilla intelligere vel investigare valet, bonitatis vestrae mercedi primitus post Deum imputo, Thuringiam perrexi, diligentiam lectioni adhibere tam studiose non posse quam indiguisse sciebam. Duabus quippe causis resistentibus, oculorum scilicet caligine, et capitis dolore, tertioque in visceribus vitio praecipue, id est, torpore mentis; idcirco paulo diutius manere mihi Paternitas vestra hic concedat, [Col. 0784D] ut qui, juxta Apostolum, siticulosum filium vestrum lacte potetis, nec adhuc solito panis esui assuetum, opportuno tempore servitutis vestrae ad officium, larga Christi clementia praeeunte, et vestris orationibus intercedentibus, robustiorem recipiatis. Sin vero aliud discretioni vestrae placuerit, si ille vires dederit, cum nihil infinita saecula addere, vel adimere valeant, ipso quo jubebitis tempore, promptus redibo. Interea per misericordiam Dei obsecro, cujus totus orbis terrarum plenus est, velut flexis genibus ac curvato poplite supplex sublimitatis vestrae [Col. 0785A] vestigia amplectens, ut pro meis innumeris facinorum criminibus apud misericordem et justum Judicem intercedere dignemini; nec tamen ex hoc serenitatis vestrae gratiam perturbem, cum Jesus noster gloria coeli, salusque mundi, cui cuncta patent, et quem occulta non latent, imperet dicens: Petite, et dabitur vobis, et reliqua. Quia nec tam ex hoc ventosae temeritatis typo mihi subrepere posse quam remedium salutis arbitror inveniri, dum et ipse me aegrotum agnosco, et medicum quaero, hos tibi versiculos, Pater amande, subter scriptos causa correctionis direxi, cupiens industriae vestrae scripta promereri, quatenus erroris mei anfractus ex ipsis certe cognoscam.

Sancta et individua Trinitatis divinitas excellentiae [Col. 0785B] vestrae dignitatem, jugiter longe lateque catholicis Ecclesiarum plebibus praesidentem, usque ad supremum vitae cursum, contra omnia proficientem adversa, custodiat.

Crescere te Deus omnipotens in opus pietatis
Perpetuo faciat lucro multarum animarum,
Dives opum coeli, auscultare Dei merearis
Ut tandem vocem laetam: Bone, serveque fide,
Summa tui Dominique Dei nunc gaudia scande.
Pauca super fidus fueras quia, multa super te
Constituam: requies tibi sit haec certa salusque,
Spesque, favente Deo, pariter, qui cuncta creavit,
Ac regnans vivit seclis prior omnibus idem,
Calce carens et principio, clementia cujus
Me miserum te larga monebat adire magistrum.
[Col. 0785C] Mole gravi noxae pressus, sine lumine cordis,
Otia dum vagabundus amabam, dulcia credens,
Quae constant cunctis animabus noxia semper.
Pectoris obtusi tenebras sed gratia dempsit.
Salvantis Christi, gratis pia sensibus augens
Dona meis stolidis. Cui laus et honor sine fine;
Atque tui, tibi crescat in arce, laboris olympi,
Directi callis ductor, mercesque, corona,
Ingeniique tui quod sum pars ultima magni.



EPISTOLA LXXXVI. BONIFACIUS GEMMULO. [A. D. 752.]

Reverentissimo et dilectissimo filio Gemmulo archidiacono Bonifacius exiguus servorum Dei amabilem in Christo aeternae charitatis salutem.

[Col. 0785D] Saepe spiritualis charitas jungit quos corporaliter longa intercapedine disjungit. Et haec non minima peregrinationis aerumna esse dignoscitur, quod amicus amicum, quem ardenter diligit, longe disjunctum tristis et moerens memorat, et adversantem inimicum prope tribulatorem et molestum difficulter patitur. Utinam te, frater, peregrinationis hujus consolatorem prope habeam, tuo sancto consilio utar, consolatione gaudeam, aspectu charae faciei laeter, et sancta exhortatione reficiar. Sed quia hoc fieri vitae mortalis conditio, et rerum ratio non permittit, [Col. 0786A] faciat vera charitas solum et maximum quod concedit et praecipit Deus dicendo: Hoc est praeceptum meum, ut diligatis invicem, etc. Amet in Deo veraciter absentem, quem corporaliter praesentem tenere nequit. Et, sicut [a 1Kb] sanctus Augustinus dixit, licet unus sit in Oriente, et alius in Occidente, conglutinati charitate nunquam ab invicem separantur; et Salvator mundi: In hoc cognoscent omnes quia discipuli mei estis, si dilectionem habueritis ad invicem. Ergo, juxta Jacobum, qui dixit: Oratio fidei salvabit infirmum, et post pauca: Orate pro invicem, ut salvemini, oremus pro invicem, ut salvemur; et pietas Domini, quae nos in terra separavit, gaudentes in coelorum culmine congreget.



EPISTOLA LXXXVII. BONIFACIUS ANONYMO. [A. D. 752.]
[Col. 0786B]

Reverendissimo fratri, et spiritualis Germanitatis propinquitate connexo, Bonifacius, exiguus servus servorum Dei, perennem in Christo charitatis salutem.

Clementiam fraternitatis vestrae intimis flagitamus precibus ut nostrae mediocritatis memores intercedere dignemini, quia, peccatis nostris exigentibus, periculosi maris tempestatibus undique quatimur: rogantes ut ille qui in altis habitat, et humilia respicit, indulgens flagitia, praestet nobis verbum in apertione oris nostri, ut currat et clarificetur inter gentes Evangelium gloriae Christi.



EPISTOLA LXXXVIII. BONIFACIUS DENEHARDO [A. D. 752.]
[Col. 0786C]

Bonifacius servus servorum Dei Denehardo presbytero in Christo salutem.

Mando tibi, charissime, de praesente puero Athalere, si illi necessitas in sua causa contingat, ut eum adjuvare studeas, sicut ingenuum hominem; et sic pro illo promittas amicis ejus, non quasi pro servo; et ego sic comprobavi, quia desponderi sibi disponet conjugem, ut non timeat, quod servus sit. Vale in Christo.



EPISTOLA LXXXIX. BONIFACIUS ALDHERIO. [A. D. 752.]

Venerando fratri Aldherio abbati Bonifacius, exiguus servus servorum Dei, in Christo salutem.

Charitatis vestrae clementiam medullatis et intimis [Col. 0786D] praecordiorum obsecramus precibus, ut in vestris sacrosanctis orationibus intercedendo nostri memores esse dignemini, et almitatis vestrae precibus imploretis, ut pius Dominus, qui causa est peregrinationis nostrae, navem fragilitatis nostrae, ne fluctibus Germanicarum tempestatum submergatur, dextera sua protegente et gubernante, illaesam custodiendo, ad coelestis Jerusalem littus tranquillum perducat. Salutate omnes fratres sanctae congregationis vestrae, nostros in Deo charissimos, in osculo dilectionis ac devotionis nostrae. Commendamus scilicet [Col. 0787A] et nos vestris orationibus, ut, sive viventes, sive morientes, vestrae communioni charitatis sociemur, et ut hoc ita firmetur devotione fraternae charitatis a vobis juxta voluntatem clementiae vestrae promereri volumus, in quantum potestas profectum attribuerit. Petimus quoque ut pro Germanicis gentibus idolorum culturae deditis intercedere curetis, rogantes Dominum, qui pro totius mundi salute proprium sanguinem fudit, et vult omnes homines salvos fieri, et ad agnitionem veritatis venire, ut eas ad agnitionem Creatoris, et ad gremium matris Ecclesiae convertat. Similiter, ut pro dormientium fratrum animabus, qui nobiscum laborabant in Domino, orationum adjuvamina et missarum solemnia celebrare faciatis precamur, quorum nomina gerulus [Col. 0787B] harum litterarum demonstravit. Valere beatitudinem vestram et sanctis successibus proficere in Christo diligenter optamus.



[a 1Kb] EPISTOLA XC. BONIFACIUS STEPHANO. [A. D. 753.]

Venerando ac diligendo domino, apostolatus privilegio praedito, Stephano papae, Bonifacius exiguus, legatus, vel missus Germanicus catholicae et apostolicae Romanae ecclesiae, optabilem in Christo charitatis salutem.

Nam tempore Sergii, apostolicae sedis pontificis, venit ad limina sanctorum apostolorum presbyter quidam mirae abstinentiae et sanctitatis, generis Saxonum, nomine Willibrord, et alio nomine Clemens vocatus, quem praefatus papa episcopum ordinavit, [Col. 0787C] et ad praedicandam paganam gentem Frisonum transmisit in littoribus Oceani occidui. Qui per L annos praedicans, praefatam gentem Frisonum maxima ex parte convertit ad fidem Christi, fana et delubra destruxit, et ecclesias construxit, et sedem episcopalem et ecclesiam in honore sancti Salvatoris constituens in loco et castello quod dicitur Trajectum, et in illa sede et ecclesia sancti Salvatoris, quam construxit, praedicans usque ad debilem senectutem permansit; et sibi coepiscopum ad ministerium implendum substituit, et finitis longaevae vitae diebus, in pace migravit ad Dominum. Princeps autem Francorum Carolomannus commendavit in sedem illam constituendum et ordinandum episcopum, quod et feci. Nunc autem [b 1Kb] Coloniensis episcopus [Col. 0787D] illam sedem praefati episcopi Clementis, a Sergio papa ordinati, sibi usurpat, et ad se pertinere [Col. 0788A] dicit, propter fundamenta cujusdam destructae a paganis ecclesiae, quam Willibrordus dirutam usque ad solum in castello Trajecto reperit, et eam proprio labore a fundamento construxit, et in honore sancti Martini consecravit. Et refert quia ab antiquo rege Francorum [c 1Kb] Dagoberto castellum Trajectum cum destructa ecclesia ad Coloniensem parochiam donatum in ea conditione fuisset, ut episcopus Coloniensis gentem Frisonum ad fidem Christi converteret, et eorum praedicator esset, quod et ipse non fecit. Non praedicavit, non convertit Frisones ad fidem Christi, sed pagana mansit gens Frisonum, usque quo venerandus pontifex Romanae sedis Sergius supradictum servum Dei Willibrordum episcopum ad praedicandum supradictae genti transmisit, qui illam [Col. 0788B] gentem, ut praefatus sum, ad fidem Christi convertit. Et modo vult Coloniensis episcopus sedem supradicti Willibrordi praedicatoris sibi contrahere, ut non sit episcopalis sedes, subjecta Romano pontifici, praedicans gentem Frisonum. Cui respondebam, ut credidi, quod majus et potius fieri debeat praeceptum apostolicae sedis, et ordinatio Sergii papae, et legatio venerandi praedicatoris Willibrordi, ut et fiat sedes episcopalis subjecta Romano pontifici, praedicans gentem Frisonum, quia magna pars illorum adhuc pagana est, quam destructae ecclesiolae fundamenta diruta, et a paganis conculcata, et per negligentiam episcoporum derelicta. Sed ipse [d 1Kb] non consentit. Sed modo paternitatis vestrae judicio mihi intimare dignemini, et si hoc justum sit responsum, [Col. 0788C] et vobis placeat, quod illi Coloniensi episcopo reddidi, vestra auctoritate roborare, ut praeceptum Sergii papae, et sedes illa stabilis permaneat. Sic enim potestis, nos, si vobis placet, adjuvare, si de scrinio ecclesiae vestrae exemplare jubetis, et mihi transmittere, quidquid praefato episcopo Willibrordo ordinato sanctus Sergius praeciperet, ut ex auctoritate sanctitatis vestrae contradicentes convincere et superare valeam. Si autem aliter justius sanctitati vestrae videatur, consilium paternitatis vestrae mihi insinuare dignemini, ut sequar.





EPISTOLA XCI. [e 3Kb] PIPPINUS BONIFACIO. [A. D. 755.]

Pippinus rex Francorum, vir illustris, Bonifacio archiepiscopo et legato Germanico ab apostolica sede [Col. 0788D] directo.

Quia veneranda paternitas tua nostram excellentiam [Col. 0789A] postulavit pro monasterio quod a te noviter constructum est in solitudine Buchonia, juxta fluvium Fuldae, in loco quem beatae memoriae Carolomannus germanus noster, legitima donatione tibi concessit, ut sicut ex auctoritate sancti Petri principis apostolorum, pro quo legatione fungeris, privilegio sedis apostolicae sublimatum esse constat, ita etiam nostrae auctoritatis praecepto roboretur, placuit nobis petitionibus tuis assensum praebere, et ideo hanc nostrae praeceptionis seriem ob honorem Dei et venerationem sancti Petri conscribi jussimus, per quam privilegium sedis apostolicae a beato Zacharia tibi collatum, cum consensu episcoporum caeterorumque fidelium nostrorum, per omnia roboramus, praecipientes ut nullus sacerdotum in regno [Col. 0789B] divinitus nobis concesso in praefato monasterio ditionem aliquam sibi vindicet, praeter sedem apostolicam, ita ut nisi ab abbate fuerit invitatus, nec missarum solemnia ibidem quisquam praesumat celebrare, sed juxta id, quod subjectum constat apostolicae sedi, firmitate privilegii inconcussa roboratum permaneat; locis etiam et rebus quas tam moderno tempore tenet vel possidet, quam quas futuris temporibus juri ipsius monasterii divina pietas augere voluerit, ex donis et oblationibus, decimisque fidelium, absque ullius personae contradictione, firmitate perpetua perfruatur.

Si autem quispiam nostrae auctoritatis praecepto repugnare voluerit, sententiam apostolicae districtionis, quae in privilegio expressa est, experiatur. Et [Col. 0789C] tamen hoc, quod ob amorem Dei et venerationem sancti Petri, nostra auctoritate firmavimus, stabilitate permaneat, manu nostra roboratum, et tam annuli nostri impressione, quam fidelium nostrorum astipulatione subnixum.





EPISTOLA XCII. ATTOTAM . . . [ANN. INCERT.]

In nomine Domini nostri Jesu Christi [a 1Kb] Ludovicus Magnus imperator.

[Col. 0790A] Dominationi vestrae, domine mi, quod loqui non audeo, sed pro magna necessitate mea peto sanctitatem vestram, ego Attotam indignus presbyter, et de nativitate mea servus vester sum, modo peto sanctitatem vestram, ut dignetur consolationem vestram in me peccatorem impendere, quia non habeo refugium ullum nisi ad vos, et ubi tota gens refugium habet. Fortwinus clericus habet ecclesiam unam in comitatu [b 1Kb] Erkengario. Deinde [c 1Kb] hortavit me Fortwinus cantare in illa ecclesia, et super omnia habere debuissem medietatem de illa decima. In eo modo sic servivi ad illam ecclesiam, annum et dimidium, quo nihil inde accepi. Unde nos conventionem habuimus. Postea rogavi illum partem meam de illa decima, et ille exarsit nimio furore in animo suo super [Col. 0790B] me, et venit per noctem super me cum parentibus suis Albrico et Kebahardo et Wolframmo, sic flagellaverunt me usque dum vix animam dimiserunt in corpore meo. Ego miser miserrimus petivi Dei misericordiam, et sanctum remedium, et reclamavi per nomen vestrum, et illi dixerunt: Nec sancti, nec homo ullus me liberare debuisset de manibus eorum. Postea traxerunt me ad altare [d 1Kb] sancti Remedi et fecerunt me jurare stabilitatem ad illam ecclesiam, et aliud sacramentum fecerunt me jurare, ut non debuissem e diebus meis reclamare me ad vestram pietatem, nec ad missum vestrum, ut mihi fecissent justitiam. Tunc petivi justitiam meam ad illos, sed minime inveni, modo timeo inconsecrationem meam, timeo quod illi non timuerunt. Propter [Col. 0790C] hoc deprecor sanctitatem vestram, ut ad justitiam meam valeam pervenire, quod non possum invenire nec justitiam nec misericordiam apud illos, nisi per misericordiam vestram, et pro redemptione animae patris vestri, cui servus antea fui.





EPISTOLA XCIII. [e 1Kb] . . . LUDOVICO. [ANN. INCERT.]

Piissimis auribus vestris, clementissime ac gloriose [Col. 0791A] imperator, non praesumptionis audacia, sed pro magna necessitate mea, suggerere conabor qualiter a me peccatore et mea sorore paterna haereditas nostra erat primo elongata, et adhuc etiam abstracta. Et ideo, piissime imperator et omnium indigentium misericordissime suffragator, multum indigemus patrocinio vestro, quatenus per misericordiam ac eleemosynam vestram ad ipsam haereditatem pervenire valeam, eo quod ullo modo aliter nobis ea restitui non valet, nisi per vestram devotissimam, semperque benevolam juste faciendi clementiam. His ita, domine mi, utcunque praedictis, audire dignetur excellentia vestra reclamationem miseriae nostrae. Fuit namque nobis, serenissime imperator, pater nomine Richart, et patruelis nomine Richolf, [Col. 0791B] ambo Saxones, et haereditas eorum in ipsa exstiterat Saxonia. Dum autem in servitio patris vestri, felicis memoriae domini Caroli imperatoris, exstiterunt, propinqui eorum atque [a 5Kb] pagenses, causa Christianitatis, furore se super eos turbantes, omnia quae in domibus propriae elaborationis habuerunt, cuncta raptim diripuerunt, eo quod in fide Christianitatis velle eos persistere senserunt, et eam negare ullo modo noluerunt. Postea vero contigit, ut dominus imperator patruelem meum Richolf miserit [b 1Kb] in missaticum super Elbam cum his inferius scriptis, id est.. com. gotessedo, com . . . . com. et . . . qui omnes una ibidem fuerunt occisi, propter Christianitatis stabilimentum. Quo audito, perrexit pater meus Richart nuntiare hoc domino imperatori Carolo, et dum in [Col. 0791C] illa via fuit, apprehensa est ipsa mater mea ab eisdem viris, qui illos praefatos missos antea interfecerunt, et inter manus fidejussorum commendatam reliquerunt, caeteraque omnia, quae ibidem in sumptibus vel aliis quibuslibet rebus reperta sunt, secum per rapinam diviserunt. Quod cum compertum fuit patri meo, transivit latenter, et eam quasi furtim arripuit, fugitque cum ea in pagum, qui vocatur Marstheim, in maternam haereditatem suam, et sic mansit ibi, donec, ex jussione domini imperatoris, Saxones, facta transmigratione de Saxonia, per patres [c 1Kb] educti sunt; et tunc etiam temporis cum eisdem pater meus et mater educti fuerunt. Quibus vero eductis et in ipsa transmigratione per quanta qualibet spatia commorantibus a propria abalienati terra, de [Col. 0791D] hac luce pater meus interveniente extremo die substractus est, et remansit sola mater mea, et ego, sororque mea, et adhuc Deo miserante, nos tres superstites existimus; non tamen pervenimus ad paternam haereditatem nostram. Ideoque, piissime imperator, qui omnibus pauperibus, etiam cunctis indigentibus [Col. 0792A] stabile refugium pro Dei amore misericorditer impendere non cessatis, nobis quoque paterna haereditate despoliatis pro vestra eleemosyna auxiliari sub hac reclamatione nostra utcunque faciatis, et per fideles vestros idipsum investigare dignemini, utrum juste ad nos pertinere debeat an non, si tamen apud vestram sanctissimam decretum fuerit excellentiam. Multi enim testes de ipsis pagis super hac ipsa re adhiberi possunt, qui hanc rem bene sciunt, et eam detegere veraciter valebunt, o clementissime ac serenissime imperator.





[d 1Kb] EPISTOLA XCIV. ANONYMUS ANONYMO. [ANN. INCERT.]

Domino reverendissimo, omnique virtutum conamine venerando, et post Deum peculiari patrono, [Col. 0792B] supplex almitatis vestrae vernaculus in Domino salutem.

Fateor, o beatissime antistes, me dudum decrevisse, si rerum ratio ac temporis volitans vicissitudo pateretur, vicinam Natalis Domini solemnitatem ibidem in consortio fratrum tripudians celebrare, et postmodum, vita comite, vestrae charitatis affabili praesentia frui. Sed quia diversis impedimentorum obstaculis refrenati, quemadmodum lator praesentium viva voce plenius promulgabit, illud perficere nequivimus, idcirco difficultatis veniam precor impendite; neque enim parva temporum intervalla in hoc studio protelanda sunt ei duntaxat qui, solerti sagacitate legendi succensus, legum Romanorum jura medullitus rimabitur, et cuncta jurisconsultorum [Col. 0792C] decreta ex intimis praecordiis scrutabitur, et (quod his multo arctius et perplexius est) centena scilicet metrorum genera pedestri regula discerneret, et admista cantilenae modulamina recto syllabarum tramite lustrare, cujus rei studiosis lectoribus tanto inextricabilior obscuritas praetenditur, quanto rarior doctorum numerositas reperitur. Sed de his diutius ratiocinari stricta epistolaris angustia minime sinit, quomodo videlicet ipsius metricae artis clandestina instrumenta litteris, logis, pedibus poeticis, figuris, versibus, tonis, temporibus conglomerentur; pathetica quoque septenae divisionis disciplina acephalos, lagaros, poecilos cum caeteris varietur, qui versus monosemi, pentasemi, quidecasemi videantur, et qualiter catalectici vel brachycatalectici seu hypercatalectici [Col. 0792D] versus cognoscantur. Haec, ut reor, et his similia brevi temporis intercapedine momentaneoque ictu apprehendi nequaquam valebunt. De ratione vero calculationis quid commemorandum, cum tanta supputationis imminens disputatio colla mentis compresserit, ut omnem praeteritum lectionis laborem [Col. 0793A] parvi penderem, cujus me pridem secreta cubicula nosse credideram, et ut sententiam beati Hieronymi depromam, qui mihi videbar sciolus, rursus coepi esse discipulus? Porro de zodiaco XII signorum circulo, quae vertigine coeli volvuntur, ideo tacendum arbitror, ne res opaca et profunda, si vili explanationis textu promulgata fuerit, infametur et vilescat, praesertim cum astrologiae artis peritia, et difficillima horoscopii computatio elucubrata doctoris indagatione egeat. Haec idcirco, charissime pater, cursim, pededentim, perstrinximus non garrulo verbositatis strepitu illecti, sed ut scias, tanta rerum arcana examussim non posse intelligi, nisi frequens et prolixa meditatio fuerit adhibita. Salutate in Christo omnem sodalium meorum catervam, a minimo usque ad [Col. 0793B] maximum, quos obsecro et adjuro per clementiam Christi, ut pro me peccatorum pondere et criminum sarcina oppresso preces Domino fundant.





EPISTOLA XCV. ANONYMUS ANONYMO. [ANN. INCERT.]

Sanctis et venerabilibus Fratribus ill. praeposito, omnibusque sibi in Christo subjectis Fratribus ex monasterio ill. in Christo salutem.

[a 1Kb] Direximus itaque fratrum nostrorum nuper defunctorum nomina, ut eorum in vestris sanctis orationibus solito more memoriam habeatis, et ad caetera deinceps monasteria eadem nomina scripta dirigatis, sicut et nos facimus, quoties de vobis, sive de caeteris monasteriis, defunctorum fratrum nomina veniunt. Hoc est, et reliqua.





[b 1Kb] EPISTOLA XCVI. ANONYMUS ANONYMO [ANN. INCERT.]
[Col. 0793C]

Deest initium.

Interdum enim, et juxta meritum plebium, eliguntur personae electorum, unde noverunt populi meriti sui regimen praeversi suscepisse pontifices. Quod autem is qui post baptismum aliquo mortali peccato corruptus ad sacerdotium non promoveatur, lex ipsa testatur. Moyses enim in lege praecepit sacerdotibus ne aliquod pecus vitiatum offerant ad aram Dei, quod ipsum postea spernentibus sacerdotibus Israel per Malachiam improperavit Deus dicens: Vos estis sacerdotes qui polluistis nomen meum, et dixistis: In quo polluimus eum? Offerentes super altare meum panem pollutum, et offerebatis caecum et languidum. Unde et [Col. 0793D] in Numeris vitula rufa, cujus cinis expiatio populi est, non aliter jubetur offerri ad altare Domini, nisi [Col. 0794A] quae terrena opera non fecerit, jugumque delicti non traxerit, nec vinculis peccatorum fuerit alligata; sed quid plura subjiciamus? Si enim is qui tam in episcopatu, vel in presbyterio positus, mortale peccatum aliquod, admiserit non debet offerre panes Domino, quanto magis ante unusquisque sciens quod potentes potenter tormenta patientur retrahat se ab hoc non tam honore quam onere, et aliorum locum qui digni sunt non ambiat occupare! Qui enim in erudiendis atque instituendis ad virtutem populis praeest, necesse est ut in omibus sanctus sit, et in nullo reprehensibilis habeatur. Qui enim aliquem de peccato arguit, ipse a peccato debet esse alienus.


[c 1Kb] Oratio pro semetipso.

Domine Jesu Christe, propitius esto mihi peccatori [Col. 0794B] quia tu es immortalis et sine peccato solus. Domine Deus noster, tu es benedictus, qui benedicis omnia; tu es sanctus, qui sanctificas, Domine Deus noster, indulge mihi famulo tuo, quia peccator sum, et indignus, quia praesumpserim ad sanctum altare tuum invocare, quia peccavi coram te et coram angelis tuis; sed tribue nobis indulgentiam delictorum, et confirma sanctam Ecclesiam tuam in fide recta, et doce nos facere voluntatem tuam omnibus diebus vitae nostrae. Per Dominum.


Secreta.

Suscipe, clementissime Pater, hostiam placationis et laudis benignus, quas tibi offero indignus famulus tuus pro famulis et famulabus tuis, quia tu scis figmentum meum; tu scis omnia quae egi in conspectu [Col. 0794C] tuo, et in conspectu sanctorum tuorum, qui non vis mortem peccatoris, sed ut convertatur et vivat, et respice in me, et miserere mei, quia tu es clemens et misericors Deus, qui vivis et regnas in saecula saeculorum. Amen.

Domine! concede mihi pacem, et sanitatem, fidem et castitatem, victum et vestitum, et tu, Domine, de limo terrae fecisti me ossa et nervos; firmasti me Spiritu sancto; tradidisti me. Tuus sum, Domine, custodi me. Domine Jesu Christe, Fili Dei vivi, qui me creasti, ex toto corde meo, ex tota anima mea, et ex tota fortitudine mea, te adorare praesumo. Post baptismum sanctum quaecunque feci contra voluntatem tuam verbo, et cogitatione, et operatione, indulge peccata mea: et qui in me peccarunt, ante conspectum [Col. 0794D] Dei, et omnes virtutes angelorum his demitto. Domine Deus omnipotens. Confiteor tibi peccata mea, [Col. 0795A] quae feci et gessi: praesta mihi veram poenitentiam. Domine excelse, peccavi, Domine, in somno et pigritia. Peccavi, Domine, miser, et sacramenta, heu! miser, mea voluntate pollui. Heu! miser, tanta sunt in me peccata, Deus miserere, qui nullum vis perire; praesta mihi veram poenitentiam, et dignare me exaudire.





EPISTOLA XCVII. ANONYMUS ANONYMO. [ANN. INCERT.]


Deest initium.

Aliae usque ad ascellas, et usque ad collum, et aliis supra caput ebulliens tormentum ascendebat ignis et atramenti. Ibi abbatum, abbatissarum, comitum et omnis sexus multitudo visa est varie torqueri, et multis adhuc viventibus universae dignitatis et ignobilitatis loca, pro meritis peccatorum, parata, [Col. 0795B] et omnes animas in puteis quandoque solubiles esse, vel in die judicii aut ante; et narrabat unam feminam redemptam de aliquo puteo missarum solemnitatibus, et hoc maximum bonum animabus egredientibus de corpore dixit, et omne genus humanum et totum mundum fuisse collectum ante conspectum suum, ut discernere quid quisque vel boni vel mali egisset, nominatim in corpore vivens ea hora, et pene omnium vivorum merita narrare potuisset. Et postea terram viventium et gaudentium, plenam odoriferis floribus, et multas animas notorum et ignotorum nobis hominum, sicut et in omnibus locis se vidisse attestabatur. Deinde ab ipsa terra tramitem usque ad coelum primum in specie arcus coeli, inde alium ad secundum, a secundo ad tertium, et albatorum [Col. 0795C] conventicula vivorum et mortuorum, et superius coelum semper pulchrius inferiori aspexisse ferebat; et in ipso monasterio universis manentibus Ingedrage demandatum est ei a judice pandere delicta atque peccata omnia, caeteris hominibus, nec praeceptum, nec interdictum est, et caetera. Plura sunt quae nominatim singillatimque nobis indicavit, et longum est mihi explicare; et maxime dum reminisci ordinaliter nullatenus valeo, nisi hoc adhuc recordor, daemones quidem in tres turmas ultra modum magnas divisos, unam in aere, aliam in terra et in mari, tertiam ad poenalia loca parare tormenta vidit. Primam namque turmam ad decipiendum homines in hac communi vita contendere, secundam [Col. 0795D] egredientes de corporali ergastulo animas in aere continuo inhianterque persequi, et ad tormenta tradere aspexit. Et in ipsis poenalibus puteis Cuthburgam simulque Wialan quondam reginali potestate fruentes, demersas, alteram usque ad ascellas, id est, Cuthburg capite tenus humeroque praeclaram, caeteris membris maculis conspersam: alteriusque, id est, Wialan, supra caput flammam extendere totamque animam simul cremari intuebatur. Ipsos autem poenarum ministros in facies illarum, proprias carnales voluntates, quasi lutum ferventem, injicere, et horribilem ululatum, quem quasi per totum mundum resonasse miserabiliter vocibus earum audiebat. Hic quoque ipsum exsulem aliquando comitem, qui dicitur Ceola Snoding, incurvato dorso, capite, pedibusque [Col. 0796A] uncis ad infixum: abbatem quoque tuum in ipso loco supra dicto duplici fumo, Aethilbealdumque quondam regalem tyrannum, simulque infantium numerosam multitudinem sub Danielo episcopo maxime sine baptismo morientium tristem et moerentem aspexit formulam; uniuscujusque secundum specialem effigiem animae pristinis comparem membris, speciebus vero diversis: alias claritate solis, alias lunae, alias stellarum radiis proprie communiterque fulsisse cognovit. De ipsis autem vivis qui supersunt adhuc contemptoribus tam profuturae revelationis, Danielo milite Bregwulfo collegiisque eorum stupris communibus, emeritisque poenis qualia se vidisse testabatur, nobis silendum reor. In fine autem hujus visionis, inenarrabilem sonitum per trina illa coelestium luminum [Col. 0796B] spatia, et omnes animarum multitudines in his manentium resultantem, superius tanquam vocem tubarum multarum in inferiora descendentem mirabiliterque vincentem audivit; statimque post haec recedente acroamate, angelicis ducibus, et germana simul monentibus, atque memoriter amorem Creatoris mente fideli retinuisset, corpori reddita est. Tamen, inter carnales angustias, aliquandiu innumerabilem multitudinem spirituum immundorum lugubriter gementem vidit, quia detectas suas nequitias hominibus, quas exercuerunt, divino munere esse cognoverant. Ad confirmationem autem hujus ostensionis, aegritudinis suae salutem, quae prius, pene toto corpore simul colligato, per biennium extensa est (quod factum nunc cum misericordia Dei late [Col. 0796C] cognoscimus) praedixit: nec hoc solum, sed et confamiliaribus singillatim specialia caeterisque incognita, et non ipsis tantum, sed regi, reginaeque, episcopisque et multis, quorum nomina longum est scripto continere, manifeste innotuit. Jejunium quoque, pro communibus totius familiae praedictae reatibus XL dierum spatium continens, ex ipsius Judicis imperio, indixit, venturamque vindictam hominibus in propriis communiter corporibus pro negligentia extranearum forinsecus per creaturam monitionum Dei, caeteraque his similia multa praedixit, et antea hanc miseram vitam, dum ex superiore contemplatione reversa fuerat, vitiis superbiae, invidiae, cupiditatis, detractionis, caeterisque, quasi nigerrimo peplo, contectam, [Col. 0796D] et sine lumine remansisse aeternae claritatis conspexisse se lugens protestabatur. Vale in Christo, et mei sine intermissione in orationibus fraterno amore.





EPISTOLA XCVIII. DANIEL FORTHERIO. [ANN. INCERT.]

Patri Dei familiae, et digno nobis consacerdoti Forthere, Daniel sanctae plebis famulus.

Recitatis supplicatoriis nobis allatis litteris de diaconatu electi fratris mei Merwalth, et quamvis posterius ordinaliter constituto tempore eis venisset, qui presbyterii et diaconi ordinem fuerans adepti, non distulimus eum. Quanquam incognita et importuna petitio visa, praevaluit tamen pia fratrum postulatio, eo quod nihil defuisse in eo meriti [Col. 0797A] una vobiscum conspeximus ad ordinem diaconi promoveri. Postposita nobis distentione, et sua deposita pertinacia, etsi sero, tandem consentaneus effectus est, ad officiumque honoris susceptus est. Ideo cum advertitis vobis satis in eo factum, et voti compotes assecuti honorifice jam eum in levitarum numero constitutum habetote, eique in magisterio perfecta devotione concurrite, ut fiduciam in Christo Jesu acquirere valeatis. Longe vos in fide catholica et felicibus successibus florere faciat omnipotentis Dei gloria.





EPISTOLA XCIX. . . . BALDHARDO. [ANN. INCERT.]

In nomine Domini nostri Jesu Christi et in sancta Trinitate dilectissimo fratri unico Baldhardo perennem [Col. 0797B] in Christo salutem.

Notum sit tibi quod venerunt ad me verba legationis tuae per fidelem nuntium nomine Aldred, similiter et munera, quae cum intima charitate amplexi. Et nunc fateor tibi, quod implere desidero, auxiliante Domino, omnia quae praecepisti mihi, si dignetur voluntas tua venire ad me, quia nullo modo fontem lacrymarum acquiescere non possum, quando video et audio alios ituros ad amicos suos. Tunc recolo quod a parentibus in juventute derelicta fui, et sola hic permansi; et tamen a Domino derelicta non fui, sed gratias ago Deo de immensa ejus pietate, quam saepe non merentibus, per misericordiae suae viscera, donare consuevit, et sic nos incolumes servavit. Et nunc, frater mi, adjuro te atque deprecor, [Col. 0797C] ut auferas tristitiam ab anima mea, quia valde nocet mihi. Dico enim quamvis unius diei spatium sit, et iterum perrexeris, jubente Domino, in voluntate tua, tamen recedit tristitia ab anima mea, et dolor de corde meo. Sin autem displicet tibi implere petitionem meam, tunc Deum testem invoco, quod in me nunquam sit derelicta dilectio nostra. Et nunc vere dico tibi quod meliora nescio, si venire vis illuc, quam hic maneam. Sin autem aliud aliter tibi melius placet, tunc indicare possum quod mens mea desiderat ut eveniam illuc ubi requiescunt corpora parentum nostrorum, et temporalem vitam ibi finire, et pervenire ubi perfecta mansio esse cernitur, et regio vivorum, et gaudia angelorum sine fine laetantium. Vale in Christo.

[Col. 0797D] Munuscula quamvis parva, tamen cum maxima charitate onerata, quae tibi direximus per fidelem nuntium nomine Aldred, id est, vittam unam, accipies.

Pro me quaero oramina
Tua formosa famina,
Uti nova ac vetera
Christus aboleat crimina;
Ut sim armata angelicis
Dextro ac laevo latere.
[a 1Kb] Have, chare crucicola,
[Col. 0798A] Fine tenus feliciter
Precum: pandent praecipua.
Tuae sophae [sic] entiae.
Uti dira discrimina.
Cum immensa clementia,
Vallata legionibus
Dialique majestate,
Salutate a sorore,
Famam serva simpliciter.





EPISTOLA C. BERTGITHA BALDHARDO. [ANN. INCERT.]

Dilectissimo fratri in Domino et in carne charissimo Balthardo, Berthgyth in Christi nomine salutem.

Taedet animam meam vitae meae propter amorem fraternitatis nostrae. Ego enim sola derelicta, et [Col. 0798B] destituta auxilio propinquorum. Pater enim meus et mater mea dereliquerunt me, Dominus autem suscepit me. Multae sunt aquarum congregationes inter me et te; tamen charitate jungamur, quia vera charitas nunquam locorum limite frangitur. Sed tamen dico quod unquam non recessit tristitia ab anima mea, neque per somnium mente quiesce, quia fortis est, ut mors, dilectio. Nunc ergo rogo te, dilectissime frater mi, ut venias ad me, aut me facias venire, ut te conspiciam, antequam moriar, quia nunquam discedit dilectio tua ab anima mea. Salutat te in Christo, frater, soror tua unica. Oro pro te, sicut pro me, diebus ac noctibus, horis atque momentis, ut sanitatem semper habeas cum Christo.

[Col. 0798C] Vale vivens feliciter,
Tibi salus per saecula,
Vivamus soli Domino
Ut sis sanctus simpliciter,
Tribuatur per culmina.
Vitam semper in saeculo.
Profecto ipsum precibus peto, profusis fletibus solo tenus, saepissime subrogare auxilia, ut simus digni gloria, ubi resonant carmina angelorum laetissima, aethalis laetitia clara Christi clementia celsae laudis in saecula. Valeamus, angelicis victrices junge millibus, paradisi perpetuis perdurantes in gaudiis, Elonque el. et Michael, Acaddai, Adonai, Allevatia, Alleluia.





EPISTOLA CI. LATITO N . . . . . [ANN. INCERT.]
[Col. 0798D]

Reverendissimo atque sanctissimo N. ego minimus, nomine Latito, sine fine salutem in Domino.

Audio de te quod iter vis incipere, hortor ut non defeceris. Eia fac quod incepisti. Memento Saxonicum verbum: Ost daed lata domae foreldit sigi sit hagahuem suurltit thiana. Sed tamen tale quid in te haud scio. Non est hic operandum; sed tende ubi messis est, Deo adjuvante, sicut Salvator dicit: Messis quidem multa, operarii autem pauci, et caetera. De me quid dicam minimo, qui sub regula alterius vivo [Col. 0799A] nihil habens lucri, sicut omnium moris est hic habitantium, nihil habentium, nisi quotidiana stipendia? Sed tamen non doleo propter nimiam paupertatem, quomodo Dominus consolavit nos dicens: Beati pauperes spiritu, quoniam ipsorum regnum coelorum.





EPISTOLA CII. ANONYMUS ANONYMO. [ANN. INCERT.]

Reverendissimo fratri atque charissimo in Christo N. sine fine salutem.

Deprecor te ergo ut mihi minimo digneris solatium praebere, atque necessitatibus meis piissima mente subvenire, libellis de quibus mentio facta fuerat, id est, quod necesse habeo.





EPISTOLA CIII. ANONYMUS ANONYMO. [ANN. INCERT.]

[Col. 0799B] In nomine Domini nostri Jesu Christi, ego huic fratri, nomine N. libentissime concedo, ut ad monasterium venerandi abbatis, in quo primitus praedictus frater Deo debitam servitutem devovit, cum pace congregationis nostrae, revertatur, ibique Christo fideliter servire nitatur.





EPISTOLA CIV. BERTHWALDUS FORTHERIO. [ANN. INCERT.] (C)

Reverendissimo atque sanctissimo coepiscopo Forthereo Berthwaldus, famulorum Dei famulus, salutem in Domino.

Quomodo petitio mea, qua precatus sum coram te, venerabilem abbatem Beorwaldum de concedenda unius captivae puellae, quae propinquos apud nos habere monstratur, redemptione, in irritum, [Col. 0799C] contra quod credidi, cessit, et denuo eorumdem precibus inquietos utilissimum duxi ad te per ejusdem puellae germanum, vocabulo Eppa, has litteras destinare: per quas obsecro ut ipse omnino obtineas a praedicto abbate, quatenus pro eadem puella trecentos accipiat solidos de manu praesentium geruli, et ei tradat illam hucusque perducendam, quo possit reliquum vitae suae spatium cum consanguineis suis, non in servitutis tristitia, sed in libertatis transigere laetitia. Quam rem dum ad effectum tua perduxerit benevolentia, et a Deo mercedem, et a me gratiarum actiones habebis. Frater quoque noster Beorwaldus nihil, ut aestimo, de eo quod in ea juste possedit amittit. Quod ante debui facere, obsecro ut [Col. 0799D] cum tui memoriam in crebris orationibus feceris, mei nihilominus meminisse digneris. Incolumem reverentiam tuam aevo prolixiore Jesus Christus Dominus noster custodiat.





EPISTOLA CV. H . . . N . . . [ANN. INCERT.]

Fratri unico atque amantissimo N. H. ultima ancillarum Dei in Christo salutem.

Quid est, frater mi, quod tam longum tempus intermisisti? Quod venire tardasti? Quare non vis cogitare quod ego sola in hac terra, et nullus alius frater visitet me, neque propinquorum aliquis ad me veniat? Et si ideo facis, quia adhuc nihil potui, secundum quod mens tua diligenter voluisset, aliquid beneficii impendere, tamen charitatis atque affinitatis [Col. 0800A] jura, nullo alio suadente, aut mentem tuam mutando, debes oblivisci. O frater, o frater mi, cur potes mentem parvitatis meae assiduo moerore, fletu atque tristitia die noctuque, charitatis tuae absentia affligere? Nonne pro certo scies, quia viventium omnium nullum alium praepono tuae charitati? Ecce non possum omnia per litteras tibi indicare. Jam ego certum teneo, quod tibi cura non est de mea parvitate.





EPISTOLA CVI. ANONYMUS ANONYMO. [ANN. INCERT.]

Venerando ac diligendo fratri in Christo optabilem sempiternae sospitatis salutem.

Fateor charitati tuae quod nunquam falsis verborum fabulis fidem accommodare volui, nec de tuae [Col. 0800B] devotae charitatis fidelitate aliquas dirae derogationis aristas accrescere credebam, sed magis tuae dilectionis benevolentiam meminisse reor sententiae Salomonis, qua dicit: Ne moliaris amico tuo malum, cum ipse fiduciam habuerit in te. Et nunc credula cordis praecordia gesto de tuae devotionis perseverantia. Gratias tibi refero pro adminiculo divinae Scripturae quod mihi benigne transmittere curasti; idque obsecro, ut quando potueris me adjuvare in membranis scribendis, transmittas; et quodcunque mihi mandaveris, tibi necessarium in corporali solatio, libenter ac fideliter faciam; et licet locorum spatio longe separemur, tamen spirituali charitate adunati simus. Vale semper in Domino, meaeque parvitatis memor in tuis sacris orationibus esse digneris.





EPISTOLA CVII. WETBERTUS ANONYMO. [ANN. INCERT.]
[Col. 0800C]

Dilectissimo fratri et compresbytero N. Wethbert exiguus in Christo aeternae charitatis salutem.

Intimae charitatis obnixis precibus flagito ut mei in tuis sacrosanctis orationibus memor esse digneris, quia mundanae tentationis malleo, vanis rebus turbantibus, percutior.





EPISTOLA CVIII. CONGREGATIO TRIUM MONAST. COENGILSO ET ALIIS. [ANN. INCERT.]

Fratribus in Christo charissimis Coengilso, et Ingeldo abbatibus, et singulariter cognato nostro Wiehtberto presbytero, omnis congregatio trium [Col. 0800D] monasteriorum, id est, Aldhuni patris reverendissimi, Cneuburgae Christi famulae, nec non et Coenburgae, abbatissarum, perennem atque insolubilem in Domino salutem.

Libenter namque atque gratanter vestrae salutationis munuscula suscepimus, Deoque adjuvante, iisdem digna recompensare desideramus, et eam quam circa nos scripsistis habere in orationibus communionem, bono animo et pura fide erga vos indesinenter habere, horis quibus intimastis, consentimus. Nomina quoque nostrarum defunctarum sororum ego Cneuburg memorialiter te habere, o Wiethberte presbyter fidelis, deprecor, et omnibus circumquaque amicis transmittere, quarum prima fuit Quoengyth soror mea germana, et Edlu, quae [Col. 0801A] erat cum adhuc viveret mater Etan Aldhuni quondam tui abbatis propinqua, quarum utique ambarum fuit uno die depositio, id est, Idibus Septembris. Orantem pro nobis beatitudinem vestram Dominus omnipotens custodire dignetur incolumem, dilectissimi fratres et domini, per aevum. Emmanuel. Salutate omnes circumquaque Christi servos nostris veracissimis verbis, dilectissimi fratres.





EPISTOLA CIX. ANONYMUS ANONYMO. [ANN. INCERT.]

In Dei nomine acceptis litteris, frater charissime N., de tua praesentia nobis allatis, cum gaudio suscepimus, gratias Deo agentes, quia audivimus quod, longe te agente in peregrinatione, Dominus benignitatem suam tecum exhibuit: salutantes te in [Col. 0801B] Christo, omnis cognatio tuorum consanguineorum, et obsecrantes ut diligenter in Deo bonis operibus proficere studeas, nostris adjunctis precibus, ut ille qui est omnis consolationis dator, qui nos in hujus miserabilis vitae itinere corporaliter separavit, in suo regno semper mansuro sine fine conjungat. Vale semper salutatus supplicibus tuorum amicorum cum vocibus. Protegatur a Domino vita tua amodo et usque in sempiternum.





EPISTOLA CX. ANONYMUS ANONYMO. [ANN. INCERT.]

Reverendissimo fratri Christique emerito militi [a 1Kb] regi in aetherio Domino glorioso divinae sospitatis salutem.

Quorumdam venerabilium servorum Dei relatione didici quod acerba morborum valetudine graviter [Col. 0801C] affectus, diu cruciatus laboriose fatigatus sis, non tamen lugubriter defectus. Ut autem hoc mihi compertum est, grates spirituali Patri agens coelesti gratia te visitatum, divino munere ditatum, spirituali specimine ornatum esse intellexi. Ista, inquam, visitatio flagellantis Domini te invitat, ut ei, inhiante desiderio et immarcescibili charitate, jungaris. Ideo nunquam de memoria oblitterandum, quod dictum est: Concupivit rex speciem tuam; et solerti meditatione non ignores, te, licet ad tempus manu flagellantis et amantis Domini infirmatum, tamen aeternaliter ad animae salutem praeparatum, quia flagellat Deus omnem filium quem recipit. Et gratulabundus laetusque dicas cum Paulo apostolo: Quando infirmor, tunc potens sum, et virtus in infirmitate perficitur, [Col. 0801D] ut imbecillitas corporalis fortitudo sit spiritualis, ut merearis esse filius Altissimi, qui te ad [Col. 0802A] thalamum regis aeterni invitat. Valere te jugiter prosperis successibus in Christo opto, etc.





EPISTOLA CXI. ANONYMUS ANONYMO. [ANN. INCERT.]

Intimae dilectionis amore quamvis indignus N. in Domino [b 1Kb] triquadri orbis quadrifaria regna magno moderamine disponente N. sospitatis salutem.

Puto enim cognoscere, amantissima soror, quod in divinis saepe cautum legitur oraculis, appropinquante jam mundi fine, et statua ex quaternis metallorum generibus quondam fabrefacta ruitura, hydram quoque semper novis minantem sibilis, et scyllam cum haereditariis catulis non cessantem latrare. Milvus quoque ad ima, columbaque ad fenestras suas volitat. Quamobrem, charissima, licet longiuscule a [Col. 0802B] te meritorum aequalitate distem, vicinus tamen circa tuam frequens memoriam quotidie conor adesse, obsecro ut sis memor verborum nostrorum, quae pariter pepigimus, quando profectus fueram. Vale vivens aevo longiore, et vita feliciore interpellans pro me. Haec pauca ad te scripsi non arroganter mea commendans, sed humiliter tua deposcens et ceu propriae germanae nuper nactae. Vale.

In coelo flagrans jam justis vita perennis,
Qua sancti semper fulgebunt lumine pulchro
In regno Patris, ceu clarus Titan in orbe,
Atque per augustam Hierusalem voce tonantem.
Sic Dominum semper laudant sine fine canentes,
Et sanctas pariter concinnant ore per auras,
Hic jugiter celebrant excelso carmina Christo,
[Col. 0802C] [c 56Kb] Quem chorus martyrum sic simul omnis adorat,
Multum de Domino gaudens, de pectore multas
Effundens laudes, gratans hominique Deoque,
Laetior ora modis attollens placida miris,
Crede mihi quia te summo complector amore.
   Vale Christo virguncula,
   Mihi cura magnopere,
   Tibi laudes contexo
   Teque rogo cum tremore
   Vota redde cum fervore
   Quae pepigimus pariter,
   Christi nempe tiruncula,
   Atque gnara in opere,
   Atque grates ingemino,
   [Col. 0802D] Agna, Christi pro amore,
   Altissimo in aethere,
   Memorare tenaciter.





EPISTOLA CXII. ELFLEDA ADOLANAE. [ANN. INCERT.]
[Col. 0803A]

Dominae sanctae atque a Deo honorabili Adolanae abbatissae Elfleda, ecclesiasticae familiae famula, sempiternae sospitatis salutem in Domino.

Ex quo nos formam vestrae sanctitatis ab adventantibus ex illis partibus, rumore celebri referente, cognovimus, in primis nos vestram visceraliter, juxta praeceptum dominicum, ex intimo pectore amorem cepisse, Domino dicente: Hoc est praeceptum meum, ut diligatis invicem; quapropter precibus subnixis suppliciter poscimus, ut sacrosanctis flammigerisque oraculis vestris nos apud almipotentem Dominum defendere dignemini, siquidem vobis vicem reddere nostra humilitas minime pigebit, apostolo [Col. 0803B] Jacobo hoc ipsum praecipiente ac dicente: Orate pro invicem, ut salvemini. Insuper et summae sanctitati vestrae ac solitae pietati N. devotam ancillam Dei, ac religiosam abbatissam, charissimam fidelissimamque filiam nostram ab annis adolescentiae pro [Col. 0804A] Christi charitate, et pro honore sanctorum apostolorum, Petri videlicet et Pauli, ad ipsorum sancta limina ire cupientem, sed a nobis pro necessitate atque utilitate animarum sibi commissarum hactenus detentam, obnixe omni cum diligentia commendamus, et precamur, quatenus cum affectu verae charitatis in sinum clementiae piae a vobis suscipiatur cum his qui secum comitantur, ut diu desideratum ac saepe coeptum iter, Deo auxiliante, adnitente etiam vestra pietate, tandem aliquando perficere possit. Quam ob rem iterum iterumque repetendo petimus, ut cum vestris indiculis missisque ad almissimam urbem Romam, prospero cursu suffragante sancto ac signifero apostolorum principe Petro, dirigatur; et si quando praesens, Deo volente, adfuerit, quidquid [Col. 0804B] viva voce, qualibet occasione stimulante; pro sui itineris necessitate suggesserit, paratum apud vos invenerit. Orantem pro nobis sanctitatem vestram divina gratia tueri dignetur.




[Col. 0803]
II. JURAMENTUM, QUO S. BONIFACIUS SE GREGORIO II PAPAE ASTRINXIT.

[Col. 0803B] In nomine Domini Dei Salvatoris nostri Jesu Christi, imperante domino Leone Magno imperatore, anno 7 [a 2Kb] post consulatum ejus, sed et Constantini Magni imperatoris ejus filii anno 4, indictione 6. Promitto ego Bonifacius, Dei gratia episcopus, tibi, beate Petre [Col. 0803C] apostolorum princeps, vicarioque tuo beato Gregorio papae, et successoribus ejus, per Patrem et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem et puritatem sanctae fidei catholicae exhibere, et in unitate ejusdem fidei, Deo operante, persistere in quo omnis Christianorum salus esse sine dubio comprobatur, nullo modo me contra unitatem communis et universalis Ecclesiae, suadente quopiam, consentire, sed, ut dixi, fidem et puritatem meam atque concursum, tibi et utilitatibus tuae Ecclesiae, cui a Domino Deo potestas ligandi solvendique [Col. 0804B] data est, et praedicto vicario tuo atque successoribus ejus, per omnia exhibere. Sed et si cognovero antistites contra instituta antiqua sanctorum Patrum conversari, cum eis nullam habere communionem aut conjunctionem; sed magis, si valuero prohibere, [Col. 0804C] prohibeam; si minus, hoc fideliter statim Domino meo apostolico renuntiabo. Quod si, quod absit, contra hujus professionis meae seriem aliquid facere quolibet modo, seu ingenio, vel occasione, tentavero, reus inveniar in aeterno judicio, ultionem Ananiae et Saphirae incurram, qui vobis etiam de rebus propriis fraudem facere [b 1Kb] praesumpsit: hoc autem indiculum sacramenti ego Bonifacius exiguus episcopus manu propria scripsi, atque ponens supra sacratissimum corpus sancti Petri, ita ut praescriptum, Deo teste et judice, feci sacramentum, quod et conservare [c 2Kb] promitto.




[Col. 0805]
III. CONCILIA QUAE SUB S. BONIFACIO HABITA SUNT. (C,S)



I. CONCILIUM BAGOARIENSE ANNO CHRISTI 740 HABITUM.
[Col. 0805A]

Synodum hoc anno 740 a sancto Bonifacio in Bavaria celebratam asserunt Baronius Historiae ecclesiasticae parens, et Spondanus, ad hunc annum; Mabillonius, saeculo III Actor. ordinis sancti Benedicti, parte II, in notis ad c. 10 Vitae sancti Willibaldi; Eckartus, l. XXII Hist. Franc., n. 11; Marcus [Col. 0805B] Hansizius, tom. I Germ. sacrae, pag. 124. Editor Meichelbeckii, in praefatione Chronici Benedicto-Burani, n. 31 et seq.

Contrariam opinionem clarissimorum virorum Pagi, in Critica, ad an. 742, et Mansi, in supplemento Conciliorum, tom. I, primam sancti Bonifacii synodum differentium ad annum 742, speciali digressione post hoc saeculum examinabimus.

Locus concilii hujus incertus est: hoc certum videtur, quod in Bajoaria celebratum sit, vel Augustae, ut pontifex suaserat, vel juxta ripam Danubii. Eckartus Frisingiae, Editor Meichelbeckii, Ratisbonae habitum putat. Nec personae quae intervenerint concilio sat certo constant. Eckarto videntur, praeter clericos et coepiscopos, sancti Bonifacii ordinarios comites, Lullum, Eobanum, Sturmium, et caeteros; interfuisse Viggo Augustanus, Luido Spirensis, Rudoltus Constantiensis, Adda, vel Hetto, vel Philippus Argentoratensis Ecclesiarum episcopi, quia Gregorius [Col. 0805C] III, litteris anno 739 datis, inter Serarianas 129, eosdem invitat, ut festinent ad celebranda concilia indicanda a sancto Bonifacio.

Ad hunc annum novam ponunt sedem episcopalem Neoburgi ad Danubium a sancto Bonifacio erectam et cum Augustana dioecesi C. ann. 801 unitam. Legatur die Abhandlung von dem ehemaligen Bissthume zu Neuburg an der Donau, quae auctorem habet Michaelem Stein canonicum et bibliothecarium Rebdorffensem. Exstat in den neuen historischen Abhandlungen der Baierischen Academie der Wissenschaften, ersten Band 1779, p. 383-424. WURDT.



II. CONCILIUM SALTZBURGI AD SALAM FRANCONIAM. HABITUM A. D. 741.

[Col. 0805D] Annus adhuc 741 decurrebat cum sanctus Bonifacius synodum secundam Saltzburgi ad Salam Franconicam convocaret. Qui episcopi in ea praesentes fuerint, nemo nos instruxit. Crederes interim ibi inter alios adfuisse Eddam, sive Ettonem, Argentoratensem, et Regenfridum Coloniensem, qui sequenti anno alteri etiam synodo sive concilio interfuerunt. An Bajoariae quoque episcopi eidem interfuerint, non affirmarim; nam illi Francos nondum pro dominis agnoscebant. Episcopatus vero in nova Francia, seu Franconia, quae nuper a Thuringia decerpta erat, et in Hassia nunc fundandi erant. Omnem igitur provinciam Bonifacius in tres discrevit parochias et Wirceburgum sancti Kiliani martyrio celebre, Buriburgum in Hassia, et Eichsstadium in finibus Bajoariorum, sedes episcopales esse constituit [Col. 0806A] (Eckart, Rer. Francic. lib. XXIII, qui haec subministrat, pro Erfordia ponit Eichstadium). Consecrati sunt primo episcopi duo, Burchardus Wirceburgensis, cujus etiam curae, Willibaldo teste, ecclesiae in confiniis Francorum, Saxonum et Slavorum commendatae sunt, et Witta (Wizo, Wettanus) vel, ut eum Lupus Servatus Latino ore appellat, Albuinus Buriburgensis, nam Willibaldus Eichstadio praeponendus nondum advenerat. Burchardum in intimis Orientalium Francorum partibus, in loco qui [Col. 0806B] vocatur Wirzaburg, a Bonifacio episcopum promotum Willibaldus in Vita Bonifacii, cap. 10, refert, et primus est qui regionem hactenus Thuringiam dictam Franciae Orientali computavit. Wittae consecrationis nemo meminit; sed eam nunc contigisse, ea quae mox audiemus et Zachariae pontificis litterae ostendunt. Willibaldus a Bonifacio advocatus etiam mox adveniebat. Notabilia sunt sanctimonialis Heidenheimensis de sancto Willibaldo, c. 20, verba, ex quibus tempus et locum synodi celebratae discimus. Cum enim retulisset Willibaldum a Bonifacio in presbyterum consecratum (quod anno 740 factum), pergit: Et postquam unius anni transibat circulus (id est, an. 741) sanctus Bonifacius praecepit illi ut in Thuringiam ad se veniret; statimque venerandus ille vir Dei sanctus Willibaldus secundum jussionem sancti Bonifacii in Thuringiam veniebat. Narrat porro Willibaldum in itinere invisisse Heidenheimii fratrem Wunebaldum, et pergit: Illud fuit autumnale tempus, quando sanctus Willibaldus [Col. 0806C] veniebat in Thuringiam, statimque posteaquam illuc veniebat sanctus Bonifacius archiepiscopus atque sanctus Burchardus et Wizo sacrae episcopatus auctoritati illum ordinando consecraverunt. Paulo post addit: Sanctus Willibaldus quando in episcopum consecratus erat, habebat quadraginta annos et unum; et tunc erat autumnate tempus: circa illam fere horam tribus hebdomadibus ante natale sancti Martini in episcopum consecratus est, in loco qui dicitur Sallpurg. Anonymus, in Vita Willibaldi, hunc locum urbem Salzburg appellat, cum castrum dicere debuisset. Pertinebant ad castrum hocce pagus Salagewe vel Salzgau, silvaque Salzforst, dicta regum Francorum propter autumnalem venationem, delicium et oblectamentum. Qui Salzburgum hoc in Salzburgo ad Thuringicum Salam sub oppido Hoff sito aut alibi quaerunt, multis parasangis a vero aberrant. Ea enim regio temporibus Caroli ducis a Slavis Sorabis inhabitabatur, qui sub Saxonicis demum imperatoribus [Col. 0806D] domiti, et regno Germaniae firmiter et constanter submissi sunt. Nunc antea, licet aliquoties subacti semper frena mordebant, et qualibet occasione excutiebant. Eginhardus, in Vita Caroli M., inquit Francos Germaniae dominatos esse a Rheno ad Salam, qui Toringos et Sorabos dividit. Qui autem Bonifacius ibi, ubi pagani et Francis malelidi vicini degebant, synodum congregare potuisset? Hae in urbibus et villis regiis palatiisque, ex quibus Salzburgum erat, habebantur, ut quicunque convenerant, tuti et ab omnibus insultibus securi essent. Cum vero regio, in qua Salzburgum jacet, sive pagus Salageuve, adhuc Thuringiae accenseretur, inde elucet pristinum hoc nomen tunc nondum in desuetudinem venisse, sed hactenus communiter usitatum fuisse. Eckart., l. c. WURDT.



III. CONCILIUM GERMANICUM I, Auctoritate sancti Bonifacii celebratum XI Kalendas Maii, anno Domini 742, sub Carolomanno Majore Domus regiae.
[Col. 0807A]

In nomine Domini Jesu Christi. Ego Carolomannus dux et princeps Francorum, anno ab Incarnatione Domini 742, XI videlicet Kalendas Maii, cum consilio servorum Dei, et optimatum meorum, episcopos qui in regno meo sunt cum presbyteris ad concilium et synodum pro timore Christi congregavi, id est, Bonifacium archiepiscopum, et Burchardum, et Regenfridum, Wintanum, et Witbaldum, et Dadanum, et Eddanum, ac reliquos episcopos, cum presbyteris eorum, ut mihi consilium dedissent, quomodo [Col. 0807B] lex Dei, et ecclesiastica religio recuperetur, quae in diebus praeteritorum principum dissipata corruit, et qualiter populus Christianus ad salutem animae pervenire possit, et per falsos sacerdotes deceptus non pereat.

Itaque per consilium sacerdotum, religiosorum, et optimatum meorum, ordinavimus per civitates episcopos, et constituimus super eos archiepiscopum Bonifacium, qui est missus sancti Petri, statuimusque per annos singulos synodum congregari, ut nobis praesentibus canonum decreta et ecclesiae jura restaurentur, et religio Christiana emendetur; et fraudatas pecunias ecclesiarum ecclesiis restituimus; falsos vero presbyteros, vel fornicatores diaconos [Col. 0807C] et clericos, de pecuniis ecclesiarum abstulimus, et degradavimus, et ad poenitentiam coegimus.

Servis Dei per omnia armaturam portare, vel pugnare, aut in exercitum et in hostem pergere, omnino prohibuimus, nisi illis tantum qui propter divinum mysterium [W.: Ms., ministerium], missarum scilicet solemnia adimplenda, et sanctorum patrocinia portanda, ad hoc electi sunt, id est, unum vel duos episcopos, cum capellanis et presbyteris eorum princeps secum habeat; et unusquisque praefectus unum presbyterum, qui hominibus peccata confitentibus judicare, et indicare poenitentiam, possit; nec non et illas venationes, et silvaticas vagationes cum canibus, omnibus servis Dei interdiximus, et ut accipitres et falcones non habeant.

[Col. 0807D] Decrevimus quoque, juxta sanctorum canones, ut unusquisque presbyter in parochia habitans subjectus sit illi episcopo in cujus parochia habitat, et semper in Quadragesima rationem et ordinem ministerii sui, [Col. 0808A] sive de baptismo, sive de fide catholica, sive de precibus et ordine missarum ipsi episcopo reddat et ostendat. Et quandocunque jure canonico episcopus circumierit parochiam ad confirmandos populos, presbyter semper paratus sit ad suscipiendum episcopum cum collectione et adjutorio populi qui ibi confirmari debet, et in coena Domini semper novum chrisma accipiat ab episcopo, et ut episcopus testis sit castitatis, et vitae, et fidei, et doctrinae illius.

Statuimus etiam ut secundum canonicam cautelam, omnes undecunque venientes ignotos episcopos, vel presbyteros, ante probationem synodalem in ecclesiasticum ministerium non admitteremus.

Decrevimus quoque ut secundum canones unusquisque episcopus in sua parochia sollicitudinem [Col. 0808B] gerat, adjuvante gravione, qui defensor ecclesiae ejus est, ut populus Dei paganias non faciat, sed omnes spurcitias abjiciat et respuat; sive profana sacrificia mortuorum, sive sortilegos vel divinos, sive phylacteria et auguria, sive incantationes, sive hostias immolatitias, quas stulti homines juxta ecclesias ritu pagano faciunt, sub nomine sanctorum martyrum vel confessorum, Deum et sanctos suos ad iracundiam provocantes; sive illos sacrilegos ignes, quos Ned fratres [W.: Ms., Niedseor] vocant; sive omnes, quaecunque sunt, paganorum observationes diligenter prohibeant.

Statuimus similiter ut post hanc synodum, quae fuit XI Kalendas Maii, quisquis servorum Dei, vel [Col. 0808C] ancillarum Christi, in crimen fornicationis lapsus fuerit, in carcere poenitentiam faciat in pane et aqua; et si ordinatus presbyter sit, duos annos in carcere permaneat; et antea flagellatus et sauciatus [Mansi, scorticatus] videatur, et post episcopus adaugeat. Si autem clericus vel monachus in hoc peccatum inciderit, post tertiam verberationem in carcerem missus, vertente anno, ibi poenitentiam agat. Similiter et nonnae velatae eadem poenitentia contineantur, et radantur omnes capilli capitis ejus.

Decrevimus quoque ut presbyteri vel diaconi non sagis, laicorum more, sed casulis utantur, ritu servorum Dei, et nullus in sua domo mulieres habitare permittat. Et ut monachi, et ancillae Dei monasteriales, juxta regulam sancti Benedicti, coenobia vel [Col. 0808D] xenodochia sua ordinare, gubernare, vivere studeant, et vitam propriam degere secundum praedicti Patris ordinationem non [a 2Kb] negligant.



IV. CONCILIUM LIPTINENSE, In quo approbantur superioris synodi Germanicae decreta, novaque sanciuntur, sub Carlomanno majore domus regiae celebratum, Kalendis Martiis anni 743.
[Col. 0809A]

Modo autem in hoc synodali conventu, qui congregatus est ad Kalendas Martias, in loco qui dicitur Liptinas, omnes venerabiles sacerdotes Dei, et comites, et praefecti, prioris synodi decreta consentientes firmaverunt, seque ea implere velle et observare promiserunt. Et omnis ecclesiastici ordinis clerus, episcopi, et presbyteri, et diaconi, cum reliquis clericis, suscipientes antiquorum Patrum canones, promiserunt se velle ecclesiastica jura moribus, et [Col. 0809B] doctrinis, et ministerio recuperare. Abbates vero et monachi receperunt regulam sancti Patris Benedicti, ad restaurandam normam regularis vitae. Fornicatores autem et adulteros clericos, qui sancta loca vel monasteria ante tenentes coinquinaverunt, praecepimus inde tollere, et ad poenitentiam redigere. Et si post hanc definitionem in crimen fornicationis vel adulterii ceciderint, prioris synodi judicium sustineant. Similiter et monachi et nonnae.

Statuimus quoque, cum consilio servorum Dei, et populi Christiani, propter imminentia bella, et persecutiones caeterarum gentium, quae in circuitu nostro sunt, ut sub precario et censu aliquam partem ecclesialis pecuniae in adjutorium exercitus nostri, [Col. 0809C] cum indulgentia Dei, aliquanto tempore retineamus: ea conditione, ut annis singulis de unaquaque casada solidus, id est, duodecim denarii, ad ecclesiam vel monasterium reddantur; eo modo, ut si moriatur [Col. 0810A] ille cui pecunia commodata fuit, ecclesia cum propria pecunia revestita sit, et iterum, si necessitas coget, aut princeps jubeat, precarium renovetur, et rescribatur novum, et omnino observetur, ut ecclesiae vel monasteria penuriam paupertatemque non patiantur, quorum pecunia in precario praestita sit; sed si paupertas cogat, ecclesiae vel domui Dei integra reddatur possessio.

Similiter praecipimus ut, juxta canonum decreta, adulteria et incesta matrimonia, quae non sunt legitima, prohibeantur et emendentur episcoporum judicio, et ut mancipia Christiana paganis non tradantur.

Decrevimus quoque, quod et pater meus ante praecipiebat, ut qui paganas observationes in aliqua [Col. 0810B] re fecerit, multetur et damnetur XV solidis [a 34Kb] .


Abrenuntiatio diaboli operumque ejus et superstitionum.

Forsachistu diobolae? Et Respons. Ec forsacho diobolae. End allum diobol gelde? Resp. End ec forsacho allum diobol galde. End allum dioboles wercum? Resp. End ec forsacho allum dioboles wercum, und wordum thuna eren de woden ende saxtonte, ende albem them unholdum, the hira genotas sint. Gelobistu in Got almehtigan fadaer. Resp. Ec gelobo in got almechtigan fadaer. Gelobistu in Crist godes suno? Resp. Ec gelobo in Crist gotes suno. Gelobistu in Halogan gast? Resp. Ec gelobo in Halogan gast.


Indiculus superstitionum et paganiarum.
[Col. 0810C]
    De sacrilegio ad sepulcra mortuorum.
    De sacrilegio super defunctos, i. e., Dadsisas.
    De spurcalibus in Februario.
    [Col. 0811A] De casulis, id est, fanis.
    De sacrilegiis per ecclesias.
    De sacris silvarum, quae Nimidas vocant.
    De his quae faciunt super petras.
    [Col. 0812A] De sacris Mercurii vel Jovis.
    De sacrificio quod fit alicui sanctorum.
    De phylacteriis et ligaturis.
    [Col. 0813A] De fontibus sacrificiorum.
    De incantationibus.
    De auguriis, vel avium, vel equorum, vel boum stercoribus, vel sternutationibus.
    De divinis et sortilegis.
    De igne fricato, de ligno, id est, Nodfyr.
    [Col. 0814A] De cerebro animalium.
    De observatione pagana in foco, vel in inchoatione rei alicujus.
    De incertis locis quae colunt pro sanctis.
    De petendo quod boni vocant sanctae Mariae.
    [Col. 0815A] De feriis quae faciunt Jovi vel Mercurio.
    De lunae defectione, quod dicunt vinceluna.
    De tempestatibus, et cornibus et cochleis.
    [Col. 0816A] De sulcis circa villas.
    De pagano cursu, quem Yrias nominant, scissis pannis vel calceis.
    [Col. 0817A] De eo quod sibi sanctos fingunt quoslibet mortuos.
    De simulacro de consparsa farina.
    De simulacris de pannis factis.
    De simulacro quod per campos portant.
    De ligneis pedibus et manibus pagano ritu.
    De eo quod credunt quia feminae lunam [Col. 0818A] commendant, quod possint corda hominum tollere, juxta paganos.




Allocutio sacerdotum de conjugiis illicitis ad plebem.

Fili hominis, speculatorem posui te in populo meo; audiens ergo ex ore meo sermonem annuntiabis eis ex me, non exite. Si me dicente ad impium: Impie, morte morieris, non fueris locutus ut se custodiat impius a via sua, ipse impius in iniquitate sua morietur, [Col. 0819A] sanguinem autem ejus de manu tua requiram. Si autem annuntiaveris impio, et ille non fuerit conversus ab impietate sua et via sua impia, ipse quidem in iniquitate sua morietur, tu autem animam tuam lucri fecisti. Sed et si conversus justus a justitia sua fecerit iniquitatem, ponam offendiculum coram eo, ipse morietur; quia non annuntiasti ei, in peccato suo morietur; et non erunt in memoria justitiae ejus quas fecit, sanguinem vero ejus de manu tua requiram. Si autem tu annuntiaveris justo, ut non peccet justus, et ille non peccaverit, vivens vivet, quia annuntiasti ei, et tu animam tuam liberasti.

Videte, filii charissimi, quale nobis incumbit periculum, si tacemus. Absit, absit, ut nostrum silentium vestrum fiat exitium; si vos amamus, prodere [Col. 0819B] debemus quod laedit, ne veniat quod occidit. Ergo diligenter advertite voces Dei nostri, quibus vos vetat a conjugiis criminalibus, ut vivatis aeternis ejus muneribus. Clamat ecce Deus noster, et humanae libidinis illicitam rabiem praevidens contestatur, ne quis polluatur cum matre, non cum noverca, non cum sorore ex patre nata, non cum sorore ex matre nata; sive intus sive foris nata sit. Non cum filia filii filiae, non cum nepte ex filia nata, non cum filia novercae, non cum sorore patris, non cum sorore matris, non cum uxore patrui, non cum nuru, non cum uxore fratris, non cum filia uxoris, non cum filia filii uxoris tuae, non cum filia filiae ejus, non cum sorore uxoris tuae, non cum menstruata muliere, non cum uxore proximi, non cum duabus [Col. 0819C] simul mulieribus, sive ancillae sint, sive liberae, seu libera et ancilla; non cum masculo coitu femineo, non cum pecore aliquo, non cum socru tua. Non mulier succumbat jumento; non vir cum filia et matre, non cum uxore avunculi tui. Dicit etiam de sacerdote futuro: non cum repudiata a marito, non cum scorto, non cum vidua, sed virgine. Ecce, charissimi, qualem ad vos legationem perferimus, non cujuscunque qui pretio possit redimi, sed cujus sanguini pro vobis fuso estis obnoxii. Admonemus sanctitatem vestram, vivite cum conjugibus licitis, vivite continenter. Nemo se ulterius illicitis maculet. Nemo talibus sociatus ante poenitentiae dignum servitium ad tanti Domini corpus accedat, ne non remedium, sed vulnus accipiat. Quia quod indigne [Col. 0819D] sumitur, poena est, non medela. Charissimi, homines sumus pleni squaloribus, et tamen nolumus ab inquinatis membra nostra contingi, et credimus quod unigenitus Dei Filius nostrorum criminum sordes in suum corpus libenter excipiat? Fratres, ecce Rex noster, qui nos dignos hac legatione credidit, post nos continuo sequitur: paremus ei mundas domus nostras, si eum in ipsis corporibus nostris volumus habitare.

Rogamus vos, charissimi filii, rogamus vos viscera sanctae matris Ecclesiae, ut qui soletis leges saeculi formidare, legem Dei nostri audire patienter dignemini. Ille est qui ad vos per linguae nostrae servitium loquitur, cujus paulo ante paschalia beneficia celebrastis. [Col. 0820A] Qui Unigenito suo inter manus persequentium parcere noluit, ut nos in haereditatem ascriberet filiorum. Si agnovistis quantum nobis munus in passione ejus praestitum, celerius ipsius audite praeceptum, ne dum jussionibus ejus inobedientes existimus, ingrati beneficiis judicemur. Non est dubium, filii charissimi, esse quosdam, atque utinam paucos, qui de nostra negligentia conquerantur, quare tardius salutis vestrae remedia praedicamus; quorum tamen justus dolor est, si vel modo voluerint facile percipere medicinam, nam qui nec tardius curari se patitur, de medici tarditate quid queritur? Imo quanto longior praecessit infirmitas, tanto major succedere debet humilitas. Nam quis ferat aegrotum superbum, qui et incurrisse se causatur in aegritudinem, et non vult [Col. 0820B] recipere sanitatem? Quam multos invenimus, filii charissimi, qui, cum turpiter vivant, tamen calumniantur, dicentes quare tardius Christus advenerit, quare tot millia hominum ante Incarnationem suam perire perpessus sit. Horum si querelam recipimus, etiam post tanti munus medici necesse est aegrotemus. Quid accusas, homo, Solem justitiae quod tardius ortus sit, qui post ortum quoque ejus in tenebris ambulas? An quia frequenter nubes diutius occupant coelum, non debemus gaudere rediisse tranquillum? Quid fluctuaris, frater, quid fluctuaris inaniter? Ecce jam licet ad serenitatis quietem reverti, quid iterum scopulosa desideras? Nemo te in tempestate periturum retinere voluit, quia tardius portus occurrit.


De Sabbato.

[Col. 0820C] Magnificentissimi Patres nostri apud Laodiceam Phrygiae congregati, memores salutis nostrae, multa censuerunt, quae nos observare convenit. Inter caetera, filii charissimi, de Christianis qui sabbatizare, vel juxta quemdam modum judaizare noscuntur. Quia sub anathemate decreverunt qui eos imitari noscuntur. Nam et nos vobis de eo insinuare curamus, qui baptizati et regenerati estis in Christo, ecce facti estis membra Christi. Admonemus vos, timemus vos, non tantum a paganis, non tantum ab haereticis, sed etiam a perfidis Judaeis, qui vos cupiunt judaizare et otiari in Sabbato, ut nomen Christi, quod accepistis, in vobis maculetur. Sed ita agendum est secundum Patrum definitionem, qui nobis jubent [Col. 0820D] operari in Sabbato, secundum Domini sententiam, qui in Evangelio ait: Sabbatum propter hominem factum est, non homo propter sabbatum; itaque Dominus est Filius hominis etiam Sabbati. Et cum in synagoga observassent eum Judaei, si in Sabbato curaret, ut accusarent eum, ait homini habenti manum aridam: »Surge in medium,« et dicit eis: Licet sabbatis bene facere an male? Animam salvam facere, an perdere? At illi tacebant. Et circumspiciens eos cum ira, contristatus super caecitatem cordis eorum, dicit homini: Extende manum tuam, et extendit, et restituta est manus illius. Item secundum Lucam evangelistam, erat Jesus docens in synagoga eorum Sabbatis, et curavit ibi mulierem, quae habebat spiritum infirmitatis annis decem et octo. Dum ergo indigne ferrent Judaei, ait eis: [Col. 0821A] Hypocritae, unusquisque vestrum Sabbato non solvet bovem suum, aut asinum a praesepio, et ducit adaquare? Hanc autem filiam Abrahae non oportuit solvi a vinculo isto die Sabbati? Etiam pro hoc erubescant Judaei; videtis, charissimi nobis, quia Dominus pro hoc Sabbatis operabatur, quia nos qui Christiani sumus, secundum litteram Sabbatum observare non debemus. Christiani enim Sabbatum observare ita debemus: abstinere nos a rapinis, a fraudibus, a perjuriis, a blasphemiis, ab illicitis rebus, a munere accipiendo super innocentes, a jurgiis. Fornicationes enim sic timeamus, sicut mortem; quae non animam solvit a corpore, sed ubi anima semper ardet cum corpore. Obsecro vos per nomen quod super vos invocatum est; per sacramenta quae accepistis, ut [Col. 0821B] eos imitemini quos in populo Dei bene agere videbitis; ut illius sacramentum maneat in vobis, qui de ligno descendere noluit, et de sepulcro resurgere dignatus est. Qui vivit et regnat cum Patre et Spiritu sancto, in saecula saeculorum.


Statuta quaedam sancti Bonifacii archiepiscopi Moguntini et martyris, (ut videtur) in eodem concilio Leptinensi promulgata.

Compellimur quoque statutum canonum in hoc observare:

    I. Ut nullus presbyter creditam sibi Ecclesiam sine consensu episcopi derelinquat, et laicorum suasione ad aliam transeat.
    II. Ut nullus presbyter sacra mysteria, nisi in locis consecratis, pro contemptu Ecclesiae agere praesumat.
    [Col. 0821C] III. Ut nullus presbyter in ecclesia consecrata aliud altare erigat, nisi quod ab episcopo sanctificatum est, ut sit discretio inter sacratum et non sacratum.
    IV. Ut presbyteri sine sacro chrismate, et oleo benedicto, et salubri Eucharistia, alicubi non proficiscantur. Sed ubicunque vel fortuitu requisiti fuerint, ad officium suum statim inveniantur parati in reddendo debito.
    V. Ut presbyteri sub sigillo custodiant chrisma, et nulli sub praetextu medicinae vel cujuslibet rei donare praesumant; genus enim sacramenti est: non ab aliis nisi a sacerdotibus contingi debet; quod si fecerint, honore priventur.
    VI. Ut laici presbyteros non ejiciant de ecclesiis, [Col. 0821D] nec mittere praesumant, sine consensu episcoporum suorum.
    VII. Ut laici omnino non audeant munera exigere a presbyteris, propter commendationem ecclesiae cuique presbytero.
    VIII. Ut presbyteri bene vivere studeant, et ita populum doceant.
    IX. Ut unusquisque episcopus sua in parochia presbyteros diligenter inquirat unde sint; et si quem fugitivum invenerit, ad suum episcopum redire faciat.
    X. Qui, relicto suo episcopo, ad alium convolat, degradetur.
    XI. Ut abbates vel abbatissae sic caste vivant, ut apud subjectos subjectasque illorum vel illarum [Col. 0822A] exemplum ostendant sanctae conversationis; quod si non fecerint, ab episcopo corrigantur. Si autem episcopum minime audierint, episcopus imperatori indicare faciat.
    XII. Ut diligenter unusquisque episcopus in sua parochia praevideat, et ubi monasterium monachorum fuerit, si regulariter vivant, et monachice; ubi autem canonica vita fuerit, bene et canonice vivant.
    XIII. Ut episcopi puellarum monasteria diligentissime perscrutentur, quomodo primum ipsa abbatissa sese contineat, aut caste vivat; deinde seu diligenter discutiantur nonanes, ne adulterium et fornicationes faciant, et hoc a praepositis monasteriorum summopere inquiratur.
    XIV. De monasteriis puellarum, ut presbyteris [Col. 0822B] opportuno tempore ad missarum solemnia liceat illic advenire, et iterum ad proprias ecclesias redire.
    XV. Ut plus non mittantur in monasterio canonicorum atque monachorum, seu puellarum, quam sufficere possint.
    XVI. Ut unusquisque episcopus in sua parochia diligenter discatiat suos presbyteros, et faciat ut illorum signacula et baptisteria bene faciant, et edoceant presbyteros quid in illo baptisterio unumquodque verbum vel sententia per se significet.
    XVII. Ut unusquisque presbyter a suo episcopo discutiatur diligenter de sua vita et conversatione, ne omnino feminas secum habeat in domo sua habitantes.
    XVIII. Si quis egredietur e corpore, ultimo et [Col. 0822C] necessario viatico minime privetur.
    XIX. Non licet mortuum super mortuum mitti.
    XX. Non licet mortuis Eucharistiam nec osculum tradi, nec de velis vel palliis corpora eorum involvi.
    XXI. Non licet in ecclesia choros saecularium vel puellarum cantica exercere, nec convivia in ecclesia praeparare, quia scriptum est: Domus mea domus orationis vocabitur.
    XXII. Ut viri cum mulieribus balneum non celebrent.
    XXIII. Non licet in illo altario ubi episcopus missam dixerit, ut presbyter postea illa die missam dicat.
    XXIV. Non licet vigilia Paschae ante horam secundam noctis vigilias perexpedire, quia in ipsa [Col. 0822D] nocte non licet post mediam noctem bibere; nec Natale Domini, nec in reliquis solemnitatibus.
    XXV. Annuntient etiam presbyteri omnibus fidelibus sibi subjectis Symbolum et Orationem Dominicam memoriae commendare, ut fide et oratione, sancto Spiritu illustrante, salventur.
    XXVI. Annuntient presbyteri ut neque viri neque feminae de sacro fonte filiolos vel filiolas suscipiant, si non memoriter symbolum et Orationem Dominicam tenuerint.
    XXVII. Nullus sit presbyter qui in ipsa lingua, qua nati sunt, baptizandos, abrenuntiationes vel confessiones aperte interrogare non studeat, ut intelligant quibus abrenuntiant, vel quae confitentur; [Col. 0823A] et qui taliter agere dedignatur, secedat de parochia.
    XXVIII. Si de aliquibus dubium est utrum sint baptizati, absque ullo scrupulo baptizentur, his tamen verbis praemissis: non, Te baptizo, sed, Si nondum es baptizatus, baptizo te in nomine Patris, et Filii, et Spiritus sancti.
    XXIX. Omnes presbyteri oleum infirmorum ab episcopo expetant, secumque habeant, et admoneant fideles infirmos illud exquirere, ut, eodem oleo peruncti, a presbyteris sanentur: Quia oratio fidei salvabit infirmos.
    XXX. Doceant etiam presbyteri populum quatuor legitima temporum jejunia observare, hoc est, in mense Martio, Junio, Septembrio et Decembrio, quando sacri ordines juxta statuta canonum aguntur.
    [Col. 0823B] XXXI. Et quia varia necessitate praepedimur, canonum statuta de conciliandis poenitentibus pleniter observare, propterea omnino non dimittatur. Curet unusquisque presbyter statim post acceptam confessionem poenitentium singulos data oratione reconciliari. Morientibus vero sine cunctamine communio et reconciliatio praebeatur.
    XXXII. Qui poenitentiam in infirmitate petit, et casu, dum ad eum sacerdos invitatus venit, oppressus infirmitate obmutuerit, vel in phrenesim versus fuerit, dent testimonium qui eum audierint, et accipiat poenitentiam; et si continuo creditur moriturus, reconcilietur per manus impositionem, et infundatur ori ejus Eucharistia. Si supervixerit, [Col. 0823C] admoneatur a supradictis testibus petitioni suae satisfactum, et subdatur statutis poenitentiae, quandiu sacerdos, qui poenitentiam dedit, probaverit.
    XXXIII. Si quis presbyter aut clericus auguria, vel divinationes, aut somnia, sive sortes, seu phylacteria, id est, scripturas, observaverit, sciat se canonum subjacere vindictis.
    XXXIV. Et hoc notum facient presbyteri omni populo, ut Sabbato Pentecostes, sicut Sabbato sancto Paschae, omnes jejunent, et ad ecclesiam hora nona conveniant, quando, sicut vesperascente Sabbato sancto Paschae, celebratur: et ipsum diem Pentecostes similiter celeberrimum habeant, ut sanctum Paschae.
    XXXV. Admoneat etiam unusquisque presbyterorum [Col. 0823D] publice plebem ab illicitis connubiis abstinere, et, secundum Domini mandatum, legitimum conjugium nequaquam posse ulla occasione separari, excepta causa fornicationis, nisi cum consensu amborum, et hoc propter servitium Dei.
    [Col. 0824A] XXXVI. Annuntient presbyteri diebus Dominicis per annum sabbatizandum.




Primo modo.

    In Natale Domini, VIII Kalendas Januarias, dies quatuor.
    In Circumcisione Domini, Kalendas Januarias, diem unum.
    In Epiphania, VIII Idus Januarias, diem unum.
    In Purificatione sanctae Mariae, IV Non. Februar., diem unum.
    In Pascha Domini, post Dominicam, dies tres.
    In Ascensione Domini, diem unum.
    In Natale sancti Joannis Baptistae, VIII Kalendas Julias, diem unum.
    In Passione sanctorum apostolorum Petri et Pauli, [Col. 0824B] III Kalendas Julias, diem unum.
    In Assumptione sanctae Mariae XVIII Kalendas Septembris, diem unum.
    In Nativitate sanctae Mariae, VI Idus Septembris, diem unum.
    In passione sancti Andreae apostoli, pridie Kalendas Decembris, diem unum.





VI. [a 2Kb] CONCILIUM SUESSIONENSE. Sub Pippino majore domus regiae ab episcopis XXIII celebratum VI Nonas Martias, anno Christi 744, Zachariae papae III, Childerici regis II.


TITULI CAPITULORUM.
    I. De fide Nicaena et canonibus antiquis toto regno [Col. 0824C] promulgandis.
    II. De synodo singulis annis congreganda, et de Adalberto haeretico in synodo damnato.
    III. De episcopis per civitates ordinatis sub archiepiscopis Abele et Ardoberto. De monachis, et ut abbates in hostem ipsi non eant, sed mittant, et clerici a fornicatione, habitu laico et venatione, abstineant.
    IV. Ut laici fornicationem omnem, perjuria, falsa testimonia devitent, Ecclesiamque tutentur, et ut presbyteri parochiarum episcopo suo sint subjecti.
    V. Ut ignoti episcopi vel presbyteri ad ministerium sine probatione non admittantur.
    VI. Ut episcopi provideant, ne populus paganismum [Col. 0824D] faciat, et ut legitimae per civitates mensurae sint.
    VII. Ut Adalberti cruciculae igni tradantur.
    VIII. Ut clerici extraneas mulieres domi non habeant.
    IX. Ut sacratam feminam, vel propinquam, nemo [Col. 0825A] uxorem ducat, neque uxor viro superstite alterum accipiat.
    X. De transgressoribus horum canonum.




PRAEFATIO.

In Dei nomine et Trinitatis. Anno 744 ab Incarnatione Christi, sub die VI Nonas Martii, et Luna 14, in anno secundo Childerici regis Francorum. Ego Pippinus dux et princeps Francorum. Dum pluribus non habetur incognitum qualiter nos in Dei nomine una cum consensu episcoporum, sive sacerdotum, vel servorum Dei, consilio, sive comitum et optimatum Francorum colloquio, apud Suessionis civitatem synodum, vel concilium, facere decrevimus, quod ita in Dei nomine et fecimus.


CANONES.

[Col. 0825B] I. In primis constituimus fidem catholicam quam constituerunt CCCXVIII episcopi in Nicaeno concilio, ut denuntiaretur per universam regionem nostram et judicia canonica aliorum sanctorum, quae constituerunt in synodis suis, quo modo lex Dei, et ecclesiastica regula recuperetur, quae in diebus priorum principum dissipata corruit.

II. Propterea nos una cum consensu episcoporum, sive sacerdotum, seu servorum Dei et optimatum, eorum consilio, decrevimus ut annis singulis synodum renovare debeamus, qualiter populus Christianus ad salutem animarum pervenire possit; et ut haeresis amplius in populo non resurgat, sicut invenimus in Adalberto haeresim; quem publicitus una voce condemnaverunt XXIII episcopi, et alii multi [Col. 0825C] sacerdotes, cum consensu principis et populi; ita condemnaverunt ipsum Adalbertum, ut amplius populus per falsos sacerdotes deceptus non pereat.

III. Idcirco constituimus per consilium sacerdotum et optimatum eorum, et ordinavimus per civitates legitimos episcopos; et idcirco constituimus super eos archiepiscopos Abel et Ardobertum, ut ad judicia eorum de omni necessitate ecclesiastica recurrant tam episcopi quam alius populus; ut ordo monachorum vel ancillarum Dei secundum regulam sanctam stabilis permaneat, et de rebus ecclesiasticis subtractis monachis vel ancillis Dei consolentur, usque ad dum illorum necessitati satisfaciant, et quod superaverit, census levetur, et abbates legitimi hostem non faciant, nisi tantum homines eorum transmittant, [Col. 0825D] et omnes clerici fornicationem non faciant, nec habitum laicorum portent, nec habeant canes ut venationes faciant, nec accipitres portent.

IV. Similiter decrevimus, ut laici homines legitime vivant, et diversas fornicationes non faciant, et perjuria in ecclesia non consentiant, et falsa testimonia non dicant, et Ecclesiam Dei in omni necessitate conservent, et unusquisque presbyter, qui in parochia est, episcopo obediens et subjectus sit; et semper in coena Domini rationem et ordinem ministerii suo episcopo reddat, et chrisma et oleum petat; et quando jure canonico episcopus circumit parochiam [Col. 0826A] ad confirmandum populum, abbates et presbyteri parati sint ad suscipiendum episcopum in adjutorium necessitatis.

V. Et statuimus ut supervenientes episcopi vel presbyteri de aliis regionibus non suscipiantur in ministerium Ecclesiae, nisi prius fuerint probati ab episcopo cujus parochia est.

VI. Et omnino decrevimus ut unusquisque episcopus, in sua parochia sollicitudinem habeat, ut populus Christianus paganismum non faciat; et per omnes civitates legitimus forus et mensura fiat, secundum obedientiam temporis.

VII. Similiter constituimus ut illas cruciculas, quas Adalbertus per parochiam plantaverat, omnes igne consumantur.

[Col. 0826B] VIII. Similiter diximus ut neque clericus mulierem habeat in domo sua, quae cum illo habitet, nisi matrem, aut sororem, aut neptem suam.

IX. Similiter constituimus ut nullus laicus homo Deo sacratam feminam ad mulierem habeat, nec suam parentem, nec marito vivente suam mulierem alius accipiat, nec mulier vivente suo viro alium accipiat, quia maritus mulierem suam non debet dimittere, excepto causa fornicationis deprehensae.

X. Si quis contra hoc decretum, quod XXIII episcopi cum aliis sacerdotibus vel servis Dei, una cum consensu principis Pippini, vel optimatum Francorum consilio constituerunt, transgredi, vel legem irrumpere voluerit, vel despexerit, judicandus sit ab ipso principe, vel episcopis, vel comitibus; et [Col. 0826C] componat, secundum quod in lege scriptum est, unusquisque juxta ordinem suum. Et si haec omnia observaverimus, quae superius scripta sunt, Christi misericordiam invenire poterimus in saecula saeculorum. Amen.

    Signum illustris viri Pippini majoris domus.
    Signum Radbodi.
    Signum Ariberti.
    Signum Helmigaudi.





VII. [a 1Kb] CONCILIUM INCERT. [CIRC. A. D. 745.] Capitulare incerti anni datum in synodo cui interfuit Bonifacius apostolicae sedis legatus.

[Col. 0826D] [Circa annum Christi 744, Zachariae papae III, Childerici III regis II.]


INCIPIUNT CAPITULA.
    I. De exposito infante.
    II. De trigesimis mortuorum.
    III. De muliere enixa.
    IV. De clericis qui comam nutriunt
    V. De sacerdotibus qui demigrant.
    VI. De loco laicorum in ecclesia.
    VII. De servis clericorum.
    VIII. De invasoribus rerum ecclesiae.
    IX. De regula collectarum.
    X. De professione sacerdotum.
    [Col. 0827A] XI. De testamento sacerdotum.
    XII. De archidiaconis.
    XIII. De compositoribus cantionum.
    XIV. De modo sacramenti.
    XV. De libertis, ut non sint testes.
    XVI. De commutatione.
    XVII. De fidejussore.
    XVIII. De personis judiciorum.
    XIX. De agnatis et cognatis.
    XX. De falsa moneta.
    XXI. De homicidis ad ecclesiam confugientibus.
    XXII. De latronibus.
    XXIII. De die Dominico.
    XXIV. De empto a fure.
    XXV. De alieno animali occiso.
    [Col. 0827B] XXVI. De compositione incensae domus.
    XXVII. De via convicinali.
    XXVIII. De rebus commendatis incensis.




INCIPIUNT PRAEDICTA CAPITULA ET EORUM TEXTUS. De exposito infante.

I. Si expositus ante ecclesiam cujuscunque fuerit miseratione collectus, contestationis ponat collector epistolam. Et si is qui collectus est, intra decem dies quaesitus, agnitusque non fuerit, securus habeat qui collegit. Sane, qui post praedictum tempus ejus calumniator exstiterit, ut homicida damnabitur, sicut Patrum sanxit auctoritas.


De trigesimis mortuorum.

II. Fideles pro defunctis amicis jejunia et oblationes triginta diebus adimpleri faciant, et mortuum [Col. 0827C] super mortuum non ponant, nec ossa defunctorum super terram dimittant. Quod si fecerint, canonicae sententiae subjacebunt.


De muliere enixa.

III. Cum enixa fuerit mulier, si statim actura gratias intrat ecclesiam, nullo hinc peccati pondere gravatur; voluptas enim carnis, non dolor, in culpa est; in prolis vero prolatione gemitus est. Si itaque enixam mulierem prohibemus intrare ecclesiam, ipsam ei poenam suam in culpam deputamus.


De clericis qui comam nutriunt.

IV. Sancitum est ut clerici qui comam nutriunt, ab archidiacono, etsi noluerint, inviti tondeantur. Vestimenta vero vel calciamenta eis, nisi religionem [Col. 0827D] deceant, habere non liceat.


De sacerdotibus qui demigrant.

V. De sacerdotibus qui suos titulos absque licentia episcopi dimittunt aut dimiserunt, statutum est ut tam diu a communione habeantur alieni, quousque ad suos titulos revertantur.


De loco laicorum in ecclesia.

VI. Laici secus altare intra cancellos tam ad vigilias quam ad missas stare penitus non praesumant.


De servis clericorum.

VII. Ecclesiarum servos, vel episcoporum, vel clericorum a judicibus, vel actoribus publicis in diversis angariis fatigari divina prohibemus auctoritate; si quis vero judicum vel actorum clericum, [Col. 0828A] aut servum clericalem ecclesiae in publicis vel privatis negotiis voluerit occupare, ab Ecclesia cui impedimentum facit efficiatur extraneus.


De invasoribus rerum ecclesiae.

VIII. Qui reiculam ecclesiae petierit a regibus, et, horrendae cupiditatis impulsu, egentium substantiam rapuerit, irrita habeantur, quae obtinent, et ipsi ab ecclesia, quam spoliare cupiunt, excludantur.


De regula collectarum.

IX. Nullus in precibus nisi ad Patrem dirigat orationem, secundum illud: Si quid petieritis Patrem in nomine meo. Et ut prius eas cum instructionibus tractet.


De professionibus sacerdotum.

X. Quando presbyteri vel diaconi per parochias [Col. 0828B] constituuntur, oportet eos episcopo suo professionem facere.


De testamento sacerdotum.

XI. Presbyteri post ordinationem suae paupertatis praedia comparantes, testamenta ecclesiis confirment. Sin aliter, ut fraudatores teneantur.


De archidiaconis.

XII. Praevideant episcopi, ne cupiditas archidiaconorum suorum culpas nutriat, quia multis modis mentitur iniquitas sibi.


De compositoribus cantionum.

XIII. Qui in blasphemiam alterius cantica composuerit, vel qui ea cantaverit, extra ordinem judicetur. Nam lex hujusmodi praecipit exsiliari.


De modo sacramenti.

[Col. 0828C] XIV. Omne sacramentum in ecclesia et super reliquias juretur. Sic illum Deus adjuvet, et illi sancti, quorum sunt istae reliquiae!


De libertis, ut non sint testes.

XV. Libertus et liberta in nullis negotiis contra quemquam testimonium dicere permittantur, exceptis illis causis in quibus ingenuitas deesset, sicut praemissum est et de servis, quia indignum nostra pensat clementia ut libertorum testimonia ingenuis damna incutiant. Qui vero ex iisdem fuerint progeniti, ad testimonium a tertia generatione admittuntur.


De commutatione.

XVI. Commutatio, si non fuerit per vim vel metum [Col. 0828D] extorta, talem qualem et emptio habeat firmitatem.


De fidejussore.

XVII. Si quis contempto fidejussore debitorem suum tenere maluerit, fidejussor et haeres ejus a fidejussionis vinculo liberantur.


De personis judiciorum.

XVIII. In judiciis quatuor debent esse personae. accusator, defensor, testes, judex. Accusator uti debet intentione ad amplificandam causam, defensor extenuatione ad minuendam, testes veritate, judex aequitate.


De agnatis et cognatis.

XIX. Agnati sunt qui per virilem sexum descendunt, cognati qui per femineum. Et ideo patrui vel [Col. 0829A] patruorum filii et agnati sunt et cognati. Avunculi vero et avunculorum filii cognati sunt, non agnati.


De falsa moneta.

XX. De falsa moneta jubemus ut qui eam percussisse comprobatus fuerit, manus ei amputetur; et qui hoc consensit, si liber est, sexaginta solidos componat; si servus, sexaginta ictus accipiat.


De homicidis ad ecclesiam confugientibus.

XXI. Homicidis vel caeteris reis, qui legibus mori debent, si ad ecclesiam confugerint, nullus eis victus detur.


De latronibus.

XXII. De latronibus praecipimus observandum ut pro prima culpa unum oculum perdat; de alia vero nasus ei truncetur; de tertia culpa, si non emendaverit, [Col. 0829B] morietur.


De die Dominico.

XXIII. Si quis die Dominico opera servilia fecerit, liber homo, si boves junxerit, dextrum bovem perdat. Et si alia quae prohibita sunt fecerit, sacerdotibus illa emendet, sicut de reliquis negligentiis judicibus emendari solet, et poenitentiam insuper accipiat. Similiter de praecipuis festivitatibus.


De empto a fure.

XXIV. Si quis de fure nesciens aliquid emerit, quaerat, accepto spatio, furem. Quem si non potuerit invenire, probet se sacramento innocentem, et rem restituat, et furem quaerere non omittat. Quod si furem celaverit, et perjurasse postea detectus fuerit, tanquam fur et ipse damnetur.


[Col. 0829C] De alieno animali occiso.

XXV. Si quis casu faciente occiderit alienum animal, et non negaverit, simile dare non tardet, et cadaver mortui accipiat.


De compositione incensae domus.

XXVI. Si quis incenderit alienam domum, primo omnia aedificia restituat, et quidquid ibi arserit, componat, et insuper LX solidos, et publica poenitentia multetur. Et quotquot homines de ipso incendio evaserint, unicuique secundum legem suam componat, et quidquid perdiderint restituat.


De via convicinali.

XXVII. Si quis viam convicinalem vel pastoralem clauserit, cum sua lege componat, et ipsam [Col. 0829D] viam aperiat.


De rebus commendatis incensis.

XXVIII. Si cui commendatae res fuerint, vel traditae ad vendendum, et in domo ejus cum rebus suis . . . . .

(Caetera desunt in Ms.)



VIII. CONCILIUM LOCO INCERTO. ANNO 745, IN PROVINCIA FRANCORUM HABITUM.

Synodus sexta a sancto Bonifacio celebrata est ann. 745, loco incerto, in provincia Francorum. Moguntiae congregatam opinatur Serarius, sed hanc opinionem fundamento destitutam ait Eckartus, Rer. Francic. lib. XXIII, p. 466. Praesentes in synodo fuisse octo episcopos, Anglos omnes, Bonifacius ipse in epist. ad Herefridum presbyterum, inter Bonifacianas [Col. 0830A] num. 10, testatur. Nomina sex episcoporum nobis conservavit epistola 19, quam Ethelbaldo regi Merciorum Bonifacius archiepiscopus, legatus Germanicus Romanae Ecclesiae, et Wevera, et Burchart, et Warbeth, et Abel, et Wilibald, coepiscopi, scripserunt. Weverae nomen corruptum videtur ex illo Wettenae, sive Wittani, Bureburgensis episcopi. Burchardus Wirceburgensi Ecclesiae praeerat. Warbeth unus est cum Hartberto Senonum archiepiscopo, et Abel archiepiscopus Rhemensis, qui, cum in sedibus suis non reciperentur, apud Bonifacium tunc haerebant. Wilibaldum episcopum Eichstetensem esse notum est. Duorum reliquorum episcoporum nomina latent. Condemnati in hac synodo sunt Aldebertus et Clemens, ut ex actis concilii Romani patet. Jam etiam episcopali gradu dejectus est Gewiliebus episcopus Moguntinus, quem recentiores male Gervilionem nominant. Hic enim post commissum anno superiore homicidium nihilominus sacra tractaverat. Unde [Col. 0830B] sanctus Bonifacius in synodo jam facinus ejus exposuit, et contestatus est nullum homicidii reatu pollutum episcopali officio fungi debere. Objecit etiam eidem propriis se vidisse oculis ipsum cum avibus canibusque jocantem, quod episcopo nullatenus liceret. Gewiliebus, culpam confessus, synodi judicio se submisit, ut Othlonus, lib. I, cap. 37, refert, justeque se deponi ab ordine episcopali agnovit. Ex litteris tamen Zachariae, n. 138, concludas eum a synodi sententia ad pontificem provocasse. Sanctus Bonifacius Acta synodi Aldebertum et Clementem concernentia Romam per Deneardum presbyterum misit. Ubi notandum duos haereticos an. 742 modo correptos non resipuisse, atque ideo solemnius condemnatos esse. Ex epistolis supra nominatis ulteriora synodi Acta perspicere licet. W.



IX. CONCILIUM GERMANICUM III, Auctoritate sancti Bonifacii Romanae sedis legati congregatum anno Domini 745 in quo Aldebertus et Clemens haeretici damnantur, et post Gervilionem Moguntiae episcopum ob crimen homicidii depositum sanctus Bonifacius factus est archiepiscopus Moguntinus.
[Col. 0830C]

Cum ita, Carlomanno jubente, et Bonifacio consulente, synodus haberetur, multi illi non solum clerici quilibet haeretica pravitate infecti extra Ecclesiae communionem pellebantur, sed etiam episcopi capitalium criminum maculis infames deponebantur. Totius autem erroris qui tum in Germania grassabatur praecipui auctores duo fuere haeretici, Clemens et Aldebertus: de quibus postea, cum epistolas ad Zachariam pontificem datas protulerimus, opportunius dicetur. In iis enim illorum haeresis exitialis commemoratur. Depositus est etiam tunc Gervilio Moguntinae sedis antistes, cujus quidem depositionis causa fuit haec.

[Col. 0830D] Ea tempestate Saxonibus Thuringiam vastantibus, ejus provinciae homines Carlomanni opem implorabant. Ille mox exercitum mittit, et cum eo Geroldum Moguntinum episcopum Gervilionis patrem. In ipso autem conflictu Geroldus cum plerisque aliis caesus est. Gervilio vero filius ejus, qui tum adhuc laicus in palatio versabatur, in clerum asciscitur leniendi doloris causa quem ex patris morte conceperat, eidemque in Moguntino pontificatu subrogatur. Non diu post Carlomannus rursus colligit militem, proficiscitur contra Saxones, Gervilionem secum ducit. Exercitu utroque ultra citraque ripam fluminis Visurgis (auctor vocat Wisaraham) considente, Gervilio jubet puerum suum ire ad hostium castra diligenter illic inquirere nomen ejus qui patrem ipsius interfecerat. Abit puer, discit ex quodam non longe abesse eum quem quaereret; rogat ut ad domini sui colloquium properare velit. Venit ille, et adventu ejus denuntiato, paratis equis, episcopus Gervilio ei procedit [Col. 0831A] obviam, et cum in medio flumine inter se colloquerentur, Gervilio clam ferens gladium, hominem confodit, ita dicens:

Accipe jam ferrum, quo patrem vindico charum.

Ille mox ex equo corruens, in flumine exhalat spiritum. Repente autem ejus comperta caede, sublato clamore, utrinque ad arma concurritur. Fit pugna atrox; Saxonibus victis, Carlomannus ad sua se recipit, nemine tum id quod Gervilio fecerat pro homicidio ei imputante. Itaque reversus domum, perrexit solito more episcopi munia obire.

At sanctus praesul Bonifacius inter caetera hoc etiam in synodo pronuntiavit: neminem qui hominis caede pollutus sit, sacerdotio fungi posse. Tum etiam objecit ei suis se conspexisse oculis illum cum avibus et canibus ludentem, quod episcopo fas non esset. Gervilio, his auditis, sentiens se nullo pacto contra stimulum vel saecularis potentiae, vel canonicae auctoritatis, quae per sanctum Bonifacium in [Col. 0831B] praesentes omnes proferebatur, calcitrare posse, omnium de se calculis subscripsit, et exauctoratus est. Eo autem deposito, sanctus Bonifacius a Carlomanno et Pippino fratre ejus Moguntinae sedi praeficitur. Et ut ejus dignitas esset eminentior, statuerunt iidem principes Ecclesiam Moguntinam, quae tum alteri subjecta erat, in totius Germaniae metropolim provehere; missaque mox legatione a Romano pontifice, id impetrarunt. WURDT.



X. [a 1Kb] ROMANA SYNODUS. DE HAERETICIS A SANCTO BONIFACIO DAMNATIS AD EUMDEM ET ALIOS IN GERMANIAM MISSA. [A. D. 745.]

In nomine Domini Jesu Christi, imperante Domino piissimo Augusto Constantino imperatore, anno 26, post consulatum ejus anno 5, mensis Octobris die 25, indictione 14, praesidente sanctissimo ac beatissimo [Col. 0831C] Domino Zacharia papa, in patriarchio Lateranensi, in basilica quae appellatur Theodori; considentibus autem cum eo sanctissimis episcopis Epiphanio Silvae Candidae, Benedicto Nomento, Venantio Praeneste, Gregorio Portuensi, Niceta Gabiis, Theodoro Ortensi, Gratioso Villitrias, seu venerabilibus presbyteris, id est, Joanne archipresbytero, Gregorio, Stephano, item Stephano, Dominico, Theodoro, Anastasio, Georgio, Sergio, Jordane, Leone, item Leone, Gregorio, Stephano, Eustochio, Procopio, atque Theophanio; propositis in medio sacrosanctis Evangeliis; astantibus quoque diaconibus, vel cuncto clero; Gregorius notarius regionarius et nomenculator dixit: Deneardus religiosus presbyter, legatus Bonifacii [Col. 0831D] sanctissimi archiepiscopi provinciae Germaniae, directus apud vestrum sanctum apostolatum, prae velo est, et petit se ingredi. Quid praecipitis? Dictum est: Ingrediatur.

Cumque ingressus fuisset, Zacharias sanctissimus ac beatissimus papa sanctae Dei catholicae atque apostolicae urbis Romae dixit: Ante hos dies syllabas reverendissimi atque sanctissimi fratris nostri Bonifacii [Col. 0832A] archiepiscopi nobis retulisti, per quas nobis quae opportuna eis visa sunt indicavit. Quid ergo denuo nostris secretariis te ingredi postulasti? Deneardus religiosus presbyter dixit: Domine mi, dum, juxta sancti apostolatus vestri praeceptionem, meus dominus Bonifacius episcopus, famulus pietatis vestrae, in provincia Francorum synodum aggregasset, et reperisset illic falsos sacerdotes, haereticos, et schismaticos, id est Aldebertum, et Clementem, sacerdotio privans, una cum principibus Francorum, retrudi fecit in custodiam. Illi autem non in poenitentia degunt, ut judicatum est, sed e contrario adhuc populum seducunt, pro quo et hanc epistolam praefati mei domini, quam manibus gero, vestro sancto apostolatui missus offero, ut eam coram sacrosancto [Col. 0832B] concilio relegi faciatis. Dictum est: Suscipiatur epistola, et coram nostra praesentia relegatur; et accipiens Theophanius notarius regionarius, et sacellarius relegit in his sermonibus:


(Epistola quam Theophanius notarius relegit quinquagesima septima est hujus Editionis [b 1Kb] .)

Cumque relecta esset, Zacharias sanctissimus ac beatissimus papa dixit: Audistis, fratres charissimi, quid in ista epistola relectum sit ex sacrilegis illis qui se ad suam condemnationem apostolos praedicaverunt. Sanctissimi episcopi et venerabiles presbyteri responderunt: Audivimus certe per omnia, non apostolos, sed ministros Satanae, et praecursores Antichisti. Quis enim aliquando apostolorum, aut [Col. 0832C] quilibet sanctorum, ex capillis suis, aut ungulis, sanctuaria populis exhibuerunt, ut iste sacrilegus et perniciosus agere conatus est Aldebertus. Sed hoc scelus a vestro sancto apostolatu est resecandum, tam de illo, quam etiam de illo transgressore Clemente, qui sacros canones spernit, atque expositiones sanctorum Patrum, et dicta sanctorum, ut pro transgressionibus suis dignam suscipiant sententiam. Sanctissimus ac beatissimus papa Zacharias dixit: Quia hodie jam tardior hora est, venturo secretario relectis iterum vita eorum et actibus, communi consensu, mediante Deo, quid fieri debeat, pertractandum est.

In nomine Domini Dei, et Salvatoris nostri Jesu Christi, imperante domino piissimo Augusto Constantino, [Col. 0832D] magno imperatore, anno 26, post consulatum ejus an. 5, mense Octobri, die 25, indictione 14, praesidente sanctissimo ac beatissimo domino Zacharia papa in patriarchio Lateranensi, in basilica quae appellatur Theodori, considentibus etiam cum eo sanctissimis episcopis, Epiphanio Silvae Candidae, Benedicto Nomento, Venantio Praenestiae, Gregorio Portuense, Niceta Gabiis, Theodoro Ostiense, Gratioso [Col. 0833A] Velitris; seu venerabilibus presbyteris, id est, Joanno archipresbytero, Gregorio, Stephano, item Stephano, Dominico, Theodoro, Anastasio, Georgio, Sergio, Jordane, Leone, item Leone, Gregorio, Stephano, Eustachio, Procopio, atque Theophanio, propositis in medio sacrosanctis Evangeliis; astantibus quoque diaconibus, vel cuncto clero, Gregorius notarius regionarius, et nomenculator dixit: Juxta vestri sancti apostolatus praeceptionem, quam in praeterito jussistis, Deneardus religiosus presbyter adest prae velo, quid praecipitis? Dictum est: Ingrediatur. Cumque ingressus esset, Zacharias sanctissimus ac beatissimus papa dixit: Actus illius nefandissinii Aldeberti, sive caetera quae de eo sunt scripta, quae praeterito secretario prae manibus gerebas, coram praesente [Col. 0833B] concilio porrige legenda. Et accipiens Theophanius notarius regionarius et sacellarius relegit Vitam illius, cujus initium tale est:

In nomine Domini nostri Jesu Christi. Incipit Vita sancti et beati Dei famuli, et praeclari, atque per totum speciosi, ex electione Dei nati, sancti Aldeberti episcopi.

De simplicibus parentibus fuit procreatus, et de gratia Dei est coronatus; quia dum in utero matris esset, ibi gratiam Dei accepit; et antequam pervenisset beatissima nativitas ejus, vidit genitrix ejus, quasi per visionem, egredientem vitulum de dextero latere suo, qui vitulus designabat gratiam illam quam ab angelo acceperat, antequam exiret de vulva.

[Col. 0833C] Cumque hic libellus usque ad finem lectus fuisset, Zacharias sanctissimus ac beatissimus papa dixit: Quid ad haec blasphema respondetis, sanctissimi fratres? Epiphanius, sanctissimus episcopus Silvae Candidae, dixit: Certe, apostolice domine, ex divina inspiratione motum est cor sancti vestri apostolatus, ut praedictum Bonifacium, sanctissimum fratrem nostrum, episcopum, atque Francorum principes, commoneretis, quatenus in partibus illis post longa tempora concilium aggregaretur sacerdotum, ut haec schismata et blasphemiae usquequaque sancto vestro apostolatui minime celarentur. Zacharias, sanctissimus ac beatissimus papa, dixit: Si quid adhuc habet Deneardus religiosus presbyter nobis porrigere relegendum, porrigat. Deneardus religiosus presbyter [Col. 0833D] respondit: Ecce, domine, epistolam, qua utebatur, et divulgabat eam esse Jesu, et de coelo cecidisse. Et accipiens Theophanius notarius regionarius et sacellarius relegit, cujus initium tale est:

In Dei nomine incipit epistola Domini nostri Jesu Christi Filii Dei, quae in Hierosolyma cecidit, et per Michael archangelum inventa est ad portam Ephrem: et per manus sacerdotis, nomine Leorae, epistola ista relecta fuit, et exemplata; et transmisit eam ad Hieremiam civitatem, ad alium sacerdotem, nomine Talasium; et ipse Talasius transmisit eamdem ad Arabiam civitatem, ad alium sacerdotem Leobanium; et ipse Leobanius transmisit epistolam istam ad Wetfaviam civitatem; quam recepit Macharius sacerdos Dei, et transmisit in montem sancti Michael archangeli. [Col. 0834A] Et ipsa epistola per manus angeli Domini pervenit ad Romanam civitatem, ad locum sepulcri sancti Petri, ubi claves regni coelorum constitutae sunt; et duodecim papati, qui sunt in Romana civitate, triduanas fecerunt vigilias, et in jejuniis et orationibus permanserunt diebus ac noctibus, et caetera usque ad finem perlecta.

Zacharias sanctissimus ac beatissimus papa dixit: Pro certo, fratres charissimi, iste Aldebertus in insaniam est conversus; et omnes qui hac utuntur scelerata epistola, more parvulorum, absque memoria mentium sunt, et muliebribus sensibus insaniunt. Sed ne leviores adhuc amplius decipiantur, indiscussam et absque sententia causam hanc in eum relinquere minime possumus. Sanctissimi episcopi et venerabiles [Col. 0834B] presbyteri responderunt: Ex divina illustratione cognoscimus cor vestri sancti apostolatus illuminatum, et quae a vobis dicta sunt ex administratione sancti Spiritus emanarunt. Et idcirco, ut a vobis praevisum fuerit, in utrosque sententia promulgetur. Zacharias sanctissimus ac beatissimus papa dixit: Non ut a nobis solum praevisum fuerit, sed pariter cum sanctitate vestra est pertractandum: sed si Domino placuerit, in futuro secretario, quod rectum visum fuerit, et dominus suis famulis administraverit, ex omnibus ejus actis promulgabitur sententia.

In nomine Domini Dei nostri Salvatoris Jesu Christi, imperante domino piissimo Augusto Constantino, magno imperatore, anno 26, post consulatum ejus [Col. 0834C] anno 5, mense Octobri, die 25, indictione 14, praesidente sanctissimo ac beatissimo domino Zacharia papa in patriarchio Lateranensi, in basilica quae appellatur Theodori; considentibus etiam cum eo sanctissimis episcopis Epiphanio de Silva Candida, Benedicto Nomento, Venantio Praenestiae, Gregorio Portuense, Niceta Gabiis, Theodoro Ostiense, Gratioso Velitris, atque venerabilibus presbyteris, Joanne archipresbytero, Gregorio, Stephano, item Stephano, Dominico, Theodoro, Anastasio, Georgio, Sergio, Jordane, Leone, item Leone, Gregorio, Stephano, Eustachio, Procopio, atque Theophanio; propositis in medio sanctis Evangeliis, astantibus quoque diaconibus, vel cuncto clero; Gregorius notarius [Col. 0834D] regionarius et nomenculator dixit: Secundum quod a vestro sancto apostolatu praeceptum est in praeterito secretario, ut Deneardus religiosus presbyter hodie se vestris obtutibus praesentaret, praesto est prae foribus; quid praecipitis? Dictum est: Ingrediatur. Cumque ingressus fuisset, Zacharias sanctissimus ac beatissimus papa dixit: Habes adhuc ex sacrilegorum illorum conscripto quod coram hoc sancto concilio porrigas ad relegendum? Deneardus religiosus presbyter respondit: Etiam, domine mi, habeo orationem quam sibi Aldebertus componere nisus est, et ecce prae manibus eam gero, jubete eam suscipi, Et accipiens eam Theophanius notarius relegit coram omnibus, cujus initium tale est.

Domine Deus omnipotens, Christi Filii Dei Domini [Col. 0835A] nostri Jesu Christi Pater, et , et , qui sedes super septimum thronum, et super cherubim et seraphim, tu pietas magna, et dulcedinis est tibi satis. Pater sanctorum angelorum, qui fecisti coelum et terram, mare et omnia quae in eis sunt, te invoco et reclamo, et invito super me miserrimum, quia tu dignatus fuisti dicere: Quodcumque petieritis a Patre in nomine meo, hoc faciam. Ergo ego te peto, quia in te confidit anima mea. Cumque per ordinem legeretur, ventum est ad locum, ubi dicebat: Precor vos, et conjuro vos et supplico me ad vos, angele Uriel, angele Ragull, angele Tubuel, angele Michael, angele Inias, angele Tubuas, angele Sabaoc, angele Simiel.

Dum vero haec oratio sacrilega usque in finem perlecta fuisset, Zacharias sanctissimus ac beatissimus [Col. 0835B] papa dixit: Quid ad haec, sanctissimi fratres, respondetis? Sanctissimi episcopi et venerabiles presbyteri responderunt: Quid agendum est, nisi ut omnia quae nobis relecta sunt igni concrementur, auctores vero eorum anathematis vinculo percellantur? Non enim nomina angelorum, praeter nomen Michaelis, sed nomina daemonum sunt, quae in suis orationibus invocavit, ad praestandum auxilium sibi. Nos autem, ut a vestro sancto apostolatu edocemur, et divina tradit auctoritas, non plus, quam trium angelorum nomina cognoscimus, id est, Michael, Gabriel, Raphael, siquidem iste, sub obtentu angelorum, daemonum nomina introduxit. Zacharias autem sanctissimus ac beatissimus papa dixit: Optime provisum est a vestra Sanctitate ut scripta illius omnia igne crementur, [Col. 0835C] sed opportunum est ut in scrinio nostro ad reprobationem et ad perpetuam confusionem ejus reserventur. Nunc vero quia omnia perfecta sunt, de utrorumque sententia, quorum superius mentio facta est, pertractandum est, universum concilium dixit: Aldebertus, cujus nobis actus et nefaria commenta relecta sunt, et quia se apostolum censuit nominare, et capillos atque ungulas suas populis pro sanctuario exhibuit, seducens populum diversis erroribus, et quoniam sub obtentu angelorum in suo auxilio daemones invocavit, ab omni officio sacerdotali deponatur, agens poenitentiam pro commissis, et amplius jam populum minime seducat. Sin autem in his erroribus perseveraverit, et populum amplius seduxerit, sit ei anathema, et aeterno Dei judicio condemnetur, [Col. 0835D] omnisque qui ei consenserit, vel ejus secutus fuerit doctrinam, aut adjunctus illi fuerit. Similiter autem et Clemens, qui per suam stultitiam sanctorum Patrum scripta respuit, vel omnia synodalia acta, parvi pendit, inferens etiam Christianis Judaismum, dum praedicat, fratris defuncti uxorem posse in matrimonio jungi, insuper et Dominum nostrum Jesum Christum descendentem ad inferos, omnes pios et impios simul inde praedicat abstraxisse; ab omni etiam sacerdotali officio deponatur, et anathematis vinculo obligetur: atque nisi resipuerit, aeterno Dei judicio condemnetur, vel etiam omnes, qui ejus sacrilegis consenserint praedicationibus.

Zacharias, episcopus sanctae Dei catholicae atque [Col. 0836A] apostolicae urbis Romae, his gestis atque sententiae a nobis promulgatis subscripsit.

Epiphanius, episcopus sanctae Ecclesiae Silvae Candidae his gestis atque sententiae a nobis promulgatis subscripsit.

Benedictus, episcopus sanctae Ecclesiae Nomentanae, his gestis atque sententiae a nobis promulgatis subscripsit.

Venantius, episcopus sanctae Ecclesiae Praenestinae, his gestis atque sententiae a nobis promulgatis subscripsit.

Gregorius, episcopus sanctae Ecclesiae Portuensis, his gestis atque sententiae a nobis promulgatis subscripsit.

Nicetas, episcopus sanctae Ecclesiae Gabinatis, his [Col. 0836B] gestis atque sententiae a nobis promulgatis subscripsit.

Theodorus, episcopus sanctae Ecclesiae Ostiensis, his gestis atque sententiae a nobis promulgatis subscripsit.

Gratiosus, episcopus sanctae Ecclesiae Veliternensis, his gestis atque sententiae a nobis promulgatis subscripsit.

Joannes, archipresbyter tituli sanctae Susannae, his gestis atque sententiae a nobis promulgatis subscripsit.

Gregorius, humilis presbyter sanctae Romanae Ecclesiae tituli sancti Clementis, his gestis atque sententiae a nobis promulgatis subscripsit.

[Col. 0836C] Stephanus, Dei gratia presbyter sanctae Romanae Ecclesiae tituli sancti Marci, his gestis atque sententiae a nobis promulgatis subscripsit.

Stephanus, indignus presbyter sanctae Romanae Ecclesiae tit. sancti Eusebii, his gestis atque sententiae a nobis promulgatis subscripsit.

Dominicus, humilis presbyter sanctae Romanae Ecclesiae tituli sanctae Priscae, his gestis atque sententiae a nobis promulgatis subscripsit.

Theodorus, humilis presbyter sanctae Romanae Ecclesiae tituli sancti Laurentii, his gestis atque sententiae a nobis promulgatis subscripsit.

Anastasius, indignus presbyter sanctae Romanae Ecclesiae tituli sanctae Mariae, his gestis atque sententiae a nobis promulgatis subscripsit.

[Col. 0836D] Georgius, humilis presbyter sanctae Romanae Ecclesiae tituli sanctorum Joannis et Pauli, his gestis atque sententiae a nobis promulgatis subscripsit.

Sergius, humilis presbyter sanctae Romanae Ecclesiae tituli sanctae Potentianae, his gestis atque sententiae a nobis promulgatis subscripsit.

Jordanes, indignus presbyter sanctae Romanae Ecclesiae tituli sanctae Sabinae, his gestis atque sententiae a nobis promulgatis subscripsit.

Theophanius, humilis presbyter sanctae Romanae Ecclesiae tituli sanctorum quatuor Coronatorum, his gestis atque sententiae a nobis promulgatis subscripsit.

Leo, indignus presbyter sanctae Romanae Ecclesiae [Col. 0837A] tituli sanctae Anastasiae, his gestis atque sententiae a nobis promulgatis subscripsit.

Leo, humilis presbyter sanctae Romanae Ecclesiae tituli Damasi, his gestis atque sententiae a nobis promulgatis subscripsit.

Gregorius, indignus presbyter sanctae Romanae Ecclesiae tituli sanctae Balbinae, his gestis atque sententiae a nobis promulgatis subscripsit.

Stephanus, presbyter sanctae Romanae Ecclesiae tituli sancti Chrysogoni, his gestis atque sententiae a nobis promulgatis subscripsit.

Eustachius, humilis presbyter sanctae Romanae Ecclesiae, his gestis atque sententiae a nobis promulgatis subscripsit.

Procopius, indignus presbyter sanctae Romanae [Col. 0837B] Ecclesiae tituli sancti Cyriaci, his gestis atque sententiae a nobis promulgatis subscripsit.



XI. CONCILIUM MOGUNTINUM STEPHANI II PAPAE 1, PIPINI REGIS 1. [CIRCA A. C. 752.] In eo Lullus ordinatur episcopus a sancto Bonifacio, et caeteri episcopi et abbates olim constituti confirmantur.
[Col. 0838A]

Novissime . . . praecepto Romani pontificis et consensu venerandi principis Pippini, et synodalis auctoritatis licentia, et omnium episcoporum, et abbatum, nec non canonicorum, et monachorum, omniumque Christianorum ad suam dioecesin pertinentium profectus est. Sed et Lullum ante juramento constrinxit, dicens: Equidem animose proficiscor, quocunque me divina gratia dirigere voluerit; nunc autem da fidem, ubicunque obierim, meum corpus [Col. 0838B] ad destinata transferas. Et ille quidem spopondit se omnia pro possibilitate custodire.




[Col. 0837]
MANSI DISSERTATIO De synodis in Germania, Gallia et Italia a S. Bonifacio et Zacharia papa habitis, et de litteris mutuis Zachariae papae et S. Bonifacii.

[Col. 0837B] Synodorum a sancto Bonifacio, vel in causa ejus habitarum, tum et epistolarum Zachariae pontificis ad sanctum Bonifacium, et sancti Bonifacii ad illum, obscura est adeo chronologia, ut doctissimos aetatis nostrae scriptores diu occupaverit, nec illorum laboribus res ita profecit, ut in lucem apertam adhuc protracta sit. Tenebras hasce discutere ego pariter in [Col. 0837C] meis ad Baronium animadversionibus conatus sum; sed quanquam in nonnullis res mihi feliciter successisse confido, in aliis tamen veritatem minime assecutum et modo sentio, et ingenue confiteor. Res igitur ex integro tractanda est, quod ut prospere contingat, deserendam censeo epocham imperatorum, quae in monumentis illis signatur, utpote quam variam esse in variis Codicibus mss. nec satis accurate a Theophane indicetur, teste Pagio in Critica Baronii. Chronologiam itaque illam dirigam juxta ac exhibent ipsae litterae et synodi inter se collatae, adjumentum etiam praebentibus indictionibus, quibus singula haec muniuntur.

Igitur omnium primum constituo concilium quod Germanicum dicitur, cum de certo loco quo episcopi convenerunt nihil quidquam sciamus. In ejus quidem praefatione coivisse episcopos illos legimus anno Christi 742, die XI Kal. Maias; sed cum epocha illa Incarnationis raro aetate illa adhiberetur, huic, utpote forte addititiae, nihil insistendum arbitror. [Col. 0837D] Constat utique Burchardum quemdam episcopum inter patres ejus concilii assedisse, qui sane alius non erat a Burchardo Virtzburgensi, quem a sancto Bonifacio episcopum jam constitutum Zacharias papa in episcopali sede confirmat epistola secunda apud Labbeum, tom. XII. Signatur vero illa die Kalendas Aprilis, indictione XI, nempe anno 743. Ex quo recte conficias Burchardum paulo ante Aprilem anni illius episcopatum obtinuisse. Quomodo ergo anno 742, Aprili mense, inter episcopos residere potuisset? Ponatur ergo concilium anno uno serius quam huc usque constitutum est, nempe anno 743, quo die XI Kal. Maias (quae dies in Actis ejus concilii signatur) in Dominicam incidebat. Concilia vero antiquo more de Dominica exordiri saepe alias animadverti. Concilium hoc praecesserunt litterae tres, prior quidem sancti Bonifacii ad sanctum Zachariam, quem de institutis in Germania episcopis tribus, inter quos Wirtzburgensis, facit certiorem; geminae [Col. 0838B] vero sancti Zachariae, alia quidem ad sanctum Bonifacium, cui concilium in Francia celebrari mandat, altera vero ad Burchardum, quam supra indicavimus; ambae datae sunt Kalendis Aprilis, indictione 11, id est anno 743, paulo ante concilium Germanicum.

Succedenti anno 744, concilium Suessionense [Col. 0838C] convenit, quod cum habitum in ejus praefatione legatur die 6 vel, ut Codices emendatissimi fuerunt, VI Nonas Martias, luna 14, ex his temporum characteribus, anno 744, dies 2 Martias indicatur. In eo vero Adalbertus haeresis damnatur, Abel et Adalbertus super ordinatos per civitates episcopos archiepiscopi, ille quidem Rhemensis, hic vero Senonensis renuntiantur. Concilii hujus annum, quem designavimus, indicat epistola Zachariae ad sanctum Bonifacium inter Labbeanas quarta, cum in ea mittere se dicat pontifex pallia Abeli et Adalberto, quos, ait, per unamquamque metropolim per provincias constituisti; nempe in concilio Suessionensi, ut jam animadverti. Data est epistola die X Kal. Julias, indictione 12, id est anno 744.

Non diu post Suessionense, eodem scilicet anno, die XI Kal. Aprilis, Zacharias concilium Romae habuit legendum apud Labbe, tom. XII. De concilii hujus epocha ita disserui in meis ad Pagium animadversionibus ad An. 743, 15.

[Col. 0838D] Concilium hoc Romanum anno 744, die XI Kal. Aprilis celebratum fuisse mihi penitus exploratum est. Annum indicant temporariae notae, quas Acta concilii praeferunt. Annus Luitprandi trigesimus secundus a mense Junio anni 743 usque ad eumdem mensem sequentis anni fluxit. Annus secundus Artabasdi indicat epocham ejus imperii a nobis in nota ad An. 741 signatam, coeptamque a Junio mense anni 742. Indictio 12 currebat a Septembri anni 743 usque ad Septembrem anni 744. Superest dies et mensis, sed et hunc nobis indicat epistola sancti Zachariae papae ad Austrobertum, quam genuinam esse in nota ad annum 742, 13, demonstravi. Cum vero epistolae illius annus vitiatus sit, demonstrandum mihi incumbit concilium in ea expressum Romanum hoc indicare. Id vero ex eo deduco, quod concilium illud habitum ferat epistola die XI Kal. Aprilis sub Zacharia pontifice. Porro dies illa, anno 744, in Dominicam incidit, qua die cogi concilia [Col. 0839A] per haec tempora consuevisse saepe diximus. Cum igitur in annum 744 et concilii inscriptio, et dies et menses congruant, alia concilio sedes nulla quaerenda est.

Ejus vero concilii Acta sequenti anno Zacharias misit ad Austrobertum Viennensem archiepiscopum cum epistola Nonis Martii signata, inter Labbeanas n. 16. Pagius, in Critica Baronii de scripti hujus sinceritate ambigit; nos genuinum ita defendimus in nota ad An. 742, num. 13. Epistolae Zachariae ad Austrobertum sinceritas mihi plane explorata est, quanquam notas ejus chronicas emendandas esse, ex iis quae Pagius egregie deducit, non diffiteor. Sed ex mendosa temporis ascriptione argumentum contra epistolae sinceritatem desumere plane iniquum est, cum praesertim Pagius tam multas Zachariae epistolas, alioqui genuinas, hoc vitio notaverit. Praeter hoc argumentum alterum infert Pagius ex eo quod in eadem epistola rescivisse se scribit pontifex a Clemente quodam ab Austroberto Viennensi archiepiscopo [Col. 0839B] misso, a concussione gentium turbatas esse ecclesias provinciae, quibus designari Saracenorum in Gallias excursiones Pagius optime censet. Quanquam vero excursio illa anno 739 accidit, mala tamen quae ecclesiis intulit, non adeo cito sanari potuisse facile intelligimus. Hinc de aerumnis illis Ecclesiae suae anno forte 743 adhuc perseverantibus conqueri Austrobertus cum Zacharia potuit. Qui vicissim pontifex cum illo communicavit mala quae Longobardi in Romanam ditionem inferebant. Quanquam enim Luitprandus eorum rex aequiorem se pontifici praebuit, non tamen ab ea affligenda penitus cessavit, cum anno 743, post concessam Romanis pacem, rogante pontifice, iterum infestis armis Ravennensem urbem, quae pontificiae clientelae commissa erat, afflixerit. Vide Pagium ad an. 743, 14. Cessatum est equidem haud diu post ab armis, sed non cessatum a metu; teste enim Anastasio, sanctus Zacharias, impetrata pace, in Urbem regressus, [Col. 0839C] sese orationibus dedit, petens ab omnipotenti Deo consolationem fieri populo Ravennatum, et Romano ab insidiatore et percussore illo Luitprando rege. Hinc merito in epistola illa, per haec tempora scripta, vexari fines Romanos a Longobardis sanctus pontifex queritur. Superest ut Pagii argumentum expediatur ex eo deductum, quod Wilicarius, qui Austroberto successit, ante annum 742, episcopatu dimisso, monachum induit. Quomodo ergo, ait Austrobertus, anno 745, quo datam epistolam illam credimus, episcopum gerit? Fateor quidem Austrobertum Wilicario praecessisse; sed nec Addo Viennensis, nec alius ex antiquis annum indicavit, quo Wilicarius episcopatum ascendit. Ado quidem successionem episcoporum Viennensium in historia sua per intervalla notat, sed certum annum quo quisque episcopus coepit non signat. Ex hac epistola discimus Austrobertum episcopatum suum usque ad annum 745 prorogasse. Igitur epistolam hanc ab omni suppositionis [Col. 0839D] suspicione liberam puto, sed ab anno 742 ad annum 745 revocandam esse censeo, cum concilium illud Romanum in ea indicatum ipsum esse putem Romanum concilium, cujus acta supersunt, quod ab anno 743 ad annum 744 revocandum esse in nota ad an. 743, 15, demonstravi.

Anni ejusdem 744, Novembri mense datam arbitror epistolam sancti Zachariae ad sanctum Bonifacium inter Labbeanas 5, cum in ea pontifex constitutos meminerit a sancto Bonifacio metropolitas Abelem et Adalbertum, quod in synodo Suessionensi praestitutum superius adnotavimus. Signantur litterae die Nonarum Novembris indictione 13, id est anno 744.

Pone sequitur annus 745, in quo primo omnium sese offert Liptinense concilium, quod denotari credo verbis illis epistolae 9 sancti Zachariae ad sanctum Bonifacium datae pridie Kal. Novembris, indictione 14, id est anno 745: De synodo congregata apud [Col. 0840A] Francorum provinciam mediantibus Pippino et Carlomanno, etc. Hanc synodum ipsam esse Liptinensem, non ambigue demonstrant verba illa ejusdem epistolae: De censu vero expetendo eo quod impetrare a Francis aliud non potuisti, quam ut vertente anno ab unoquoque conjugio servorum duodecim denarii (nempe quod idem est solidus unus) reddantur, etc. Quis non agnoscat expressum hisce canonem 2 Liptinensis: Ut annis singulis de unaquaque casata solidus id est duodecim denarii ad ecclesiam reddantur? Convenit ergo concilium hoc ipso anno, die, ut in Actis legitur, Kalendarum Martiarum, quae tunc incidit in feriam secundam, qua die pro veteri more concilia exordiebantur. Cum vero concilium istud ex Gallis et Germanis coaluerit, ut ex verbis epistolae sancti Zachariae colligitur, non abs re opinaremur epistolam 11 sancti Zachariae ad episcopos Galliae et Germaniae, quibus eos laudat de conjunctione cum ecclesia Romana, eorumque cum sancto Bonifacio [Col. 0840B] consensu, statim post concilium illud datam fuisse.

Romanum concilium a sancto Zacharia, die 25 Octobris coeptum, in quo a sacerdotali munere remoti sunt Adalbertus et Clemens haereticae superstitionis ex ipsis eorum gestis convicti, quos, nisi deinceps resipuissent, anathemate damnandos Patres illi edixerunt. Acta concilii habes apud Labbeum, tom. XII, Venet. Edit. Porro concilium istud celebrasse se sanctus Zacharias epistola 9, pridie Kal. Novembris ejusdem anni sancto Bonifacio nuntiavit.

Annus 746, Kal. Julii, indictione 14 exhibet litteras, n. 6, sancti Zachariae ad sanctum Bonifacium de non iterando baptismate, quod sacerdos inflexis barbarice verbis contulerat. Eodemque forte anno inclinante, data est epistola 7 ad Pippinum majorem domus, ad ea respondens de quibus ab eodem Pippino interrogabatur. Notis chronicis epistola illa caret. Statim in exordio succedentis anni 747, sanctus [Col. 0840C] Zacharias, epistola 8, per litteras sancto Bonifacio mandat ut in sacerdotali collegio lectione pandantur ea quae ipse ad Pippini quaesita pro responsione scripserat. Datae sunt litterae nonis Januarii, indictione 15, id est anno 747 ineunte; atque in iis pariter injungitur ut dum pro hac re fuerit aggregatum concilium. Adalberti, Clementis et Godolsatii causa, iterum discutiatur, de quibus, si ad viam converti rectitudinis deprehendantur, ad normam canonum disponant. Secundum has litteras facile coactum est concilium illud quod sub nomine Germanici II dedit Labbeus tom. XII, eidemque sedes facile hoc anno constitueretur. Praeter duo haec Germanica concilia sub sancto Bonifacio celebrata, tertium aliud, quanquam apud Labbeum, tom XII, distinguitur, nequaquam agnosco. Quod enim tertium concilium appellat Labbeus, in quo Adelbertus et Clemens damnati sunt, vel idem est cum concilio Suessionensi, si de priori Adelberti damnatione agatur, vel cum secundo [Col. 0840D] Germanico, si de causa haereticorum iterum judicata sit sermo.

Aliud etiam apud Venetum Labbei Editorem occurrit, quod animadversione dignum judico. Cum enim tom. XII concilium quoddam Germanicum III sub sancto Bonifacio anno 745 recensuisset, dein, tom. XII, tertium aliud Germanicum concilium anni 747 sub sancto Bonifacio invehit, quod quintum esse ex conciliis a sancto Bonifacio habitis ex Willibaldo scriptore Vitae sancti Bonifacii notat. Accepta sunt haec ex Pagio, in Critica, ad annum 747, num. 2 et 3. Sed male inter se cohaerent. Primo enim si concilium hoc Germanicum tria alia Germanica praecesserunt, additisque pariter Suessionensi et Liptinensi, quibus sanctus Bonifacius interfuit, Germanicum hoc anni 747, praeterquamquod non tertium, sed quartum Germanicum supputandum erat, sextum esset, non quintum, ex conciliis a sancto Bonifacio celebratis. Qui haec cohaereant cum Willibaldo, qui [Col. 0841A] concilia quinque a sancto Bonifacio habita notat? Igitur ut haec sibi constent omnia, et sua fides Willibaldo coaevo scriptori asseratur, censeo synodum hanc ipsam esse Germanicam, quam secundam ideo appello, ut morem supputandi a Labbeo servatum sequar. Habita est illa post nonas Januarii anni 747, Carolomanno adhuc rerum potiente, ad obsequendum monitis pontificis, quibus injungebatur Bonifacio ut aggregato concilio responsiones ejusdem pontificis ad capitula Pippini palam legeret, causam Adelberti et aliorum iterum tractaret; ac denique actum in ea fuisse de confirmatione praecedentium quatuor synodorum, quas sanctus Bonifacius jam habuerat, tradit Willibaldus in Vita sancti Bonifacii, cap. 10. At enim quomodo concilium hoc postremum quintum appellaretur, cum ex iis quae huc usque deduximus concilia non ultra quatuor resultent, nempe Suessionense, Liptinense, Germanicum unum, ac dein alterum hoc Germanicum? Fateor ego quidem concilium aliud superesse quaerendum, [Col. 0841B] idque forte haec omnia, quae deduximus, concilia praecessit; nec abs re opinaremur concilium istud tunc coegisse sanctum Bonifacium, cum tres in Germania episcopales sedes constituit, de quibus in epistola sua ad sanctum Zachariam, cui idem pontifex respondet epistola sua data Kalendis Aprilis, indictione 11, id est, anno 743. Episcopalium sedium institutio plerumque in conciliis tunc definiebatur. Quare concilium a sancto Bonifacio habitum circa annum 742 in Germania haud abs re statueretur, idque praecessisse oportet concilium illud Germanicum anni 743, de quo supra in exordio hujus dissertationis, quod proinde non primum, sed secundum appellandum esset.

Anno illo 747 exeunte, vel succedente altero 748, sanctus Bonifacius scriptas ad sanctum Zachariam litteras, quae tamen non exstant, transmisit, quibus pontifex respondet epistola 10 signata Kalendis Maii, indictione 1, id est, anno 748. Cum vero in ea rescivisse [Col. 0841C] se pontifex scribat de sede episcopali Bonifacii ex Agrippina Moguntiam translata, hinc non immerito deduceremus epistolam 13 sancti Zachariae ad sanctum Bonifacium pro erectione Moguntinae sedis ad eumdem annum, et forte diem ac mensem, qua prior illa, pertinere, quanquam epistolae annus 751 forte non bene subjicitur.

Anni 749 et 750 nihil afferunt investigandum, succedens vero 751, die pridie Nonas Novembris, indictione 5, exhibet epistolam 12 Zachariae ad sanctum Bonifacium, qua pluribus ejus interrogationibus per epistolam suam a Lullo delatam requisitis respondet. Epistolam ergo illam quam Labbeus male subjecit, huic sancti Zachariae epistolae praeferas. Priori eidem epistolae sancti Zachariae adjungenda est altera num. 14, pro monasterio Fuldensi, quod sanctus Bonifacius in sua ad illam epistola construxisse se asserit.

Haec disseruisse juvit ad rectam chronotaxim conciliorum [Col. 0841D] coactorum occasione et tempore sancti Bonifacii, ac epistolarum quas mutuo inter se sanctus Zacharias pontifex et sanctus Bonifacius habuerunt. Superest ut quae fusius deducta sunt sub uno veluti conspectu expansa chronologica tabula exhibeantur.


Tabula chronologica conciliorum et epistolarum sancti Zachariae et sancti Bonifacii.

A. C. 742. Concilium Germanicum, a nullo veteri aut recentiori scriptore indicatum, in quo episcopales sedes tres in Germania a sancto Bonifacio erectae, de quibus sanctus Bonifacius certiorem facit sanctum Zachariam per epistolam, apud Labbeum, tom. XII, pag. 311, legendam.

743. Sanctus Zacharias respondet sancto Bonifacio, epistola 1.

2. Ejusdem ad Burchardum Wirteburgensem episcopum, non ita pridem electum.

[Col. 0842A] Concilium Germanicum quod a Labbeo caeterisque primum dicitur.

744. Senonis concilium agitur, in quo Adalbertus damnatur, Abel et Adalbertus, ille Rhemensis, hic Senonensis metropolitanae constituti.

Romanum I concilium sancti Zachariae.

Epistola sancti Zachariae 4, ad sanctum Bonifacium.

Epistola sancti Zachariae 5, ad sanctum Bonifacium.

745. Concilium Liptinense.

Epistola 3 et 16 et 11 sancti Zachariae ad Francos et Gallos.

Epistola 17 sancti Zachariae ad Austrobertum, ad quem Romani concilii anni praecedentis Acta transmittit.

Sanctus Bonifacius epistolam scribit ad pontificem, de erroribus Adelberti, lectam in sequenti Romano concilio.

[Col. 0842B] Concilium Romanum II.

Epistola 9 sancti Zachariae ad sanctum Bonifacium.

746. Epistola 6 sancti Zachariae ad sanctum Bonifacium de baptismate minime iterando.

Ejusdem sancti Pontificis epistola 7 qua ad plura Pippini consulta respondet.

747. Epistola 8 sancti Zachariae ad sanctum Bonifacium, cui injungitur ut data ad capitula Pippini responsa in concilio statim celebrando recitet.

Concilium Germanicum, quod tertium est Labbeo, et conciliorum quae eo usque sanctus Bonifacius habuerat quintum.

Sanctus Bonifacius, litteris per Buchardum missis, Romanum pontificem de multis consulit. Litterae ipsae non exstant.

748. Sanctus Zacharias epistola 10 ad praecedentia sancti Bonifacii consulta respondet.

749.

[Col. 0842C] 750.

751. Sanctus Bonifacius, epistola per Lullum transmissa, apud Labbeum, tom. XII, legenda, sanctum Zachariam iterum consulit.

Cui sanctus Zacharias tribus epistolis 12, 13, 14, respondet.

Haec conciliorum sancti Bonifacii et sancti Zachariae pontificis cum mutuis amborum epistolis chronotaxis. Epistolam sancti Bonifacii ad Griphonem, cum temporis ascriptione careat, ubi collocaretur non inveni. Epistolam 15 sancti Zachariae ad episcopos Francorum, utpote dubiam, cum controversiam de sublato corpore sancti Benedicti tangat, neglexi.

Statuta sancti Bonifacii, quae varia ex multis dedit Labbeus, reliqua omnia admitto; una superest collectio canonum, quam sub sancti Bonifacii nomine vulgavit Dacherius, Spicileg, tom. IX, veter. Edit., ex quo idem Labbeus, tom. XII. Hanc enim fetum esse scriptoris aetatis a sancto Bonifacio alienae demonstrat [Col. 0842D] canon 15, in quo monasteria canonicorum et monachorum perspicue exprimuntur et distinguuntur. Id vero discrimen nuspiam in veterum scriptis reperias, nisi postquam opera Caroli Magni et Ludovici Pii ecclesiarum canonici sub communi regula et contubernio agere jussi sunt. Insuper canonum istorum quidam ipsi sunt canones ad verbum conciliorum Moguntini et Arelatensis V, quae sub exitum vitae Caroli Magni, anno nempe 813, celebrata sunt. Confer canonem sancti Bonifacii 14, qui est Moguntini caput 26. Moguntinum 19 est sancti Bonifacii 15. Arelatense 6 canoni 12 Bonifaciano respondet, sicut et canon hujus 5 canonem 27 Moguntinum totidem fere verbis reddit. Denique capitulare Caroli anni 13 imperii nonnullos ex his Bonifacii canones repraesentat. Has igitur constitutiones vel labente Caroli regno vel sub Ludovico Pio datas opinor.



SANCTI BONIFACII MOGUNTINI ARCHIEPISCOPI OPERUM QUAE EXSTANT OMNIUM PARS SECUNDA.




[Col. 0843]
ADMONITIO PRAEVIA DE SUBSEQUENTIBUS S. BONIFACII SERMONIBUS, Editioni Martenianae praefixa.

[Col. 0843A] Bonifacius, cujus hic Sermones damus, is est magnus ille Bonifacius, patrio nomine Winfridus appellatus, Germanorum apostolus, apud Occidentales Saxones in Anglia claris natus parentibus. Vix annos quinque compleverat, cum saeculum relinquere cogitavit, nec ullis parentum blanditiis retineri potuit, quominus ad vicinum confugeret monasterium. Adolescens studiorum causa in Nutcellense coenobium commigravit, ubi sub Winberto abbate eum brevi in litteris progressum fecit, ut docendi etiam alios onus in se paulo post susceperit. Anno aetatis trigesimo sacerdotio decoratus, injunctum praedicationis officium primum in patria, deinde in Germania magna omnium laude exercuit. Reversus ad suum monasterium abbatis dignitatem recusavit, Danielisque episcopi sui munitus litteris Romam petiit, et a Gregorio II iterum in Germaniam praedicationis causa directus, primum Thuringiam, deinde Frisiam, Willebrordo episcopo Trajectensi adjunctus, aggressus, multos ad Christi fidem convertit. Romam reversus ut prosperos [Col. 0843B] laborum suorum successus Gregorio III exponeret, pontifex ipsum episcopum ordinatum ac pallii honore decoratum, cum legati apostolici auctoritate in Germaniam remisit. Ea fretus Bonifacius, accedente regum Francorum gratia, Christianam fidem illis in partibus adeo promovit, ut infidelium centum ad minus millia sacris undis tinxerit. Varios episcopatus in Germania erexit, sedemque suam Moguntiae fixit. Tandemque multis perfunctus laboribus, martyrio coronatus est anno 754 nonis Junii.

[Col. 0844A] Scripsit egregium epistolarum librum, quem Serrarius Societatis, Jesu presbyter eruditus, Moguntiae evulgavit. Scripsit et plures sanctorum Vitas, si Trithemio credimus: ad Vitam sancti Livini martyris, quam ei vulgo attribuunt, ipsi abjudicat Mabillonius. Ejus librum De vera et catholica fide laudat Zacharias papa in epistola ad ipsum conscripta apud Othlonum, lib.II. cap. 9. Porro sequentes sermones XV ex Ms. illustrissimi Franciae cancellarii domini Daguesseau ante annos DCCC exarato descripsimus. Ex his decem primos eruerat Mabillonius ex Mss. duobus reginae Sueciae, n. 1302 et 1335, quibuscum illos contulimus, decimum quintum a nostro Bernardo Pezio habuimus. Omnes spirant virum vere apostolicum, qui neophytos suos fidei rudimentis familiari colloquio ad bonos mores informat. Etsi vero simplici stylo conscripti sint, grammaticaeque leges in eis aliquando spernantur, non ideo contemnendi, imo maximo sunt habendi in pretio. Quidquid enim a viris apostolicis proficiscitur omni auro charius retinendum [Col. 0844B] est. Barbaros populos instruebat sanctus Bonifacius, quos etiam barbare alloqui quandoque cogebatur. Caeterum non parum conferre possunt ad mores non solum informandos, sed etiam ad ecclesiasticam disciplinam illustrandam. Exemplo potest esse illud quod de conjugatorum continentia toto Quadragesimae tempore habet, sermone 13, et de Quadragesima die Dominica tantum incipienda, sermone praecedenti.




[Col. 0843]
SERMONES.



SERMO PRIMUS. De fide recta.
[Col. 0843C]

1. Necessarium est, fratres charissimi, unicuique qui desiderat ad regnum coelorum pervenire, quod nobis a Deo omnipotenti promissum est et praeparatum, fidem rectam et catholicam sine dubitatione firmiter tenere, quia ad aeternam beatitudinem nemo pervenire potest, nisi Deo placeat, et nullus Deo placere potest, nisi per fidem rectam. Fides namque omnium bonorum fundamentum est, fides humanae [Col. 0843D] salutis initium est: sine hac nemo ad nobilitatem filiorum Dei pervenire poterit, quia sine ipsa nec in hoc saeculo quisquam justificationis consequitur gratiam, [Col. 0844C] nec in futuro vitam possidebit aeternam. Proinde valde necessarium est omni homini ut diligenter discat fidem catholicam et apostolicam, maxime populi praedicatoribus Christiani, et Ecclesiarum Dei doctoribus. Quomodo docet quis quod non didicit? vel qual ter pastor esse poterit, si pane vitae gregem sibi commissum pascere ignorat? non erubescat nesciens discere quod ignorat, nec sciens tardus sit docere quod novit.

2. Ista est fides catholica, ut credamus in unum [Col. 0844D] Deum Patrem omnipotentem, et in Filium ejus unicum Dominum Jesum Christum, et in Spiritum sanctum: Patrem eo quod habeat Filium, Filium eo [Col. 0845A] quod habeat Patrem, Spiritum sanctum eo quod sit ex Patre procedens et Filio. Pater ergo principium divinitatis, quia sicut nunquam fuit non Deus, ita nunquam fuit non Pater, a quo natus Filius, a quo Spiritus sanctus non natus, quia non Filius est, nec ingenitus, qui non est Pater, nec factus est, sed ex Deo Patre Deus procedens; Pater aeternus eo quod habeat aeternum Filium, cujus aeternus sit Pater. Filius aeternus eo quod sit Patri coaeternus. Spiritus sanctus aeternus eo quod sit Patri et Filio coaeternus. Iste unus Deus, qui est sancta Trinitas. Pater et Filius et Spiritus sanctus creavit coelum et terram, mare et omnia quae in eis sunt, et secundum suam voluntatem omnia gubernat, et in istum unum Deum omnes Christiani credere debent, qui desiderant [Col. 0845B] vitam aeternam habere. Omnium peccatorum remissionem in sancto baptismate firmiter credere debemus. Futurum quoque judicium esse bonis et malis statim post hujus vitae terminum, nulli catholicorum dubium est. Paganis, impiis et peccatoribus, qui sua scelera confiteri noluerunt, nec per poenitentiam emendare, supplicium sempiternum erit. Poenitentibus et justis gloria sempiterna manebit. De resurrectione mortuorum in novissimo de hujus saeculi nullus Christianorum dubitare debet, sed sicut Christus tertia die resurrexit a mortuis, sic omnes homines boni et mali in novissimo die cum propriis corporibus resurgere debent. Impii enim in contumeliam suam et supplicium, justi vero in gloriam sempiternam.



SERMO II. De origine humanae conditionis.
[Col. 0845C]

1. Scire debemus, fratres dilectissimi, originem humanae conditionis, ut exinde cognoscamus maximam in nos Creatoris nostri misericordiam, qui primos parentes nostros, Adam scilicet et Evam uxorem illius, condidit ex lino terrae, et immisit in eos spiritum rationalem et intellectualem, quo Creatorem suum cognoscerent et laudarent, et constituit eos in paradisi dulcissima felicitate, ut in eo sine labore, et dolore, et mortis periculo, viverent, donec translati essent in coelestis regni perpetuam beatitudinem. Et praecepit eis de unius arboris fructu non manducare, ut per obedientiam unius mandati aeternam promererent gloriam. Sed diabolica [Col. 0845D] fraude et invidia decepti sunt, ut manducarent de fructu interdicto illis. Pro hac etiam culpa ejecti sunt in hanc miseriam hujus terrae, et facti sunt sub potestate diabolica, propter inobedientiam primi mandati, et omnes cum peccatis nati in laboribus viventes, in mortis doloribus humanam amitterent vitam. Nec ullus fuit qui ad paradisi felicitatem vel regni coelestis beatitudinem post hujus vitae finem pervenire potuisset, donec omnipotens Deus Filium suum unigenitum, natum ex Virgine, misisset in mundum, sicut multum ante per prophetas suos sanctis patribus promisit. Sicut beatus mundi praedicator Paulus dixit: Cum ergo venit plenitudo temporis, misit Deus Filium suum in hunc mundum, ut [Col. 0846A] totius mundi diluerit peccatum. Hac vero plenitudine temporis secundum praedestinationem Dei veniente, Missus est, ut in sancto Evangelio legimus, angelus Gabriel a Deo in civitatem Galilaeae, cui nomen Nazareth, ad Virginem desponsatam viro, cui nomen erat Joseph, de domo David, et nomen virginis Maria, et ingressus angelus ad eam dixit: Ave, gratia plena, Dominus tecum; benedicta tu in mulieribus. Quae cum audisset, turbata est in sermone ejus, et cogitabat qualis esset ista salutatio; et ait angelus ei: Ne timeas, Maria, invenisti gratiam apud Deum: Ecce concipies et paries in utero Filium, et vocabis nomen ejus Jesum. Hic erit magnus coram Domino, et Filius Altissimi vocabitur, et dabit illi Dominus Deus sedem David patris sui, et regnabit in domo Jacob in aeternum, [Col. 0846B] et regni ejus non erit finis. Dixit autem Maria ad angelum: Quomodo fiet istud, quia virum non cognosco? Et respondens angelus dixit ei: Spiritus sanctus superveniet in te, et virtus Altissimi obumbrabit tibi; ideoque et quod nascetur ex te sanctum vocabitur Filius Dei. Et fuit tunc tale tempus et talis pax in mundo, ut totius orbis dominium ad unam pertineret civitatem, quae dicitur Roma; et illius civitatis simul et totius orbis unus fuit imperator et rector, nomine Augustus, qui etiam tale constituit edictum in mundo, ut omnis homo in patriam suam pergeret, et ibi censum pro capite suo solveret imperatori, et omnis servus fugitivus ad suum rediret dominum, et cujus dominus non inveniretur, occideretur, ne turbaret pacem, quam ille statuit in toto [Col. 0846C] orbe; et hoc fuit per providentiam Dei factum, ut pax esset in toto orbe dum ille nasceretur qui veram pacem praedicaret hominibus, et omnia quae sunt in coelis et in terra pacificaret, et esset concordia inter angelicas dignitates et humanam naturam. Hoc itaque tempore tam pacifico et tam serena laetitia omnium ubique gentium, ut evangelica pandit historia, natus est in gente Judaea et Bethleem civitate David de Maria Virgine, non de virili conjunctione, sed de Spiritu sancto inspirante et fecundante virginalem uterum, ut integritas virginalis esset in partu et post partum.

2. Eadem quoque nocte, ut in Evangelio legimus, qua natus est Deus Dei Filius in mundum, Erant pastores in regione eadem, vigilantes et custodientes [Col. 0846D] vigilias noctis super gregem suum. Et ecce angelus Domini astitit juxta illos, et claritas Dei circumfulsit illos, et timuerunt timore magno. Respondit autem angelus Dei, et dixit ad pastores: Nolite timere: ecce enim evangelizo vobis gaudium magnum, quod erit omni populo, quia natus est nobis hodie Salvator, qui est Christus Dominus, in civitate David. Et hoc vobis signum: invenietis infantem positum in praesepio. Et subito facta est cum angelo multitudo militiae coelestis, laudantium Deum, et dicentium: Gloria in excelsis Deo et in terra pax hominibus bonae voluntatis. Et venerunt pastores et invenerunt infantem pannis involutum et positum in praesepio, et Mariam matrem ejus, sicut angeli eis praedixerunt. Haec enim festivitas salutis [Col. 0847A] nostrae initium est, et humani generis reformatio, in qua Deus per Domini misericordiam descendit ad homines, ut homines per obedientiam potuissent ascendere ad Deum, quia per inobedientiam expulsi sunt de paradisi felicitate, quam felicitatem non solum restituit nobis Deus de Virgine natus, sed etiam coelestis regni credentibus et mandata ejus observantibus portas aperuit, et perdonavit filios Dei esse in fide et charitate, qui fuerunt filii irae in peccatis, et miseriae, et omne jugum diabolicae servitutis contrivit et comminuit, ut nullum potuisset ultra dominium habere diabolus in omni homine, qui mandata Dei servare voluisset et se a peccatis custodire.

3. Igitur illi qui peccare non metuunt, nec sua [Col. 0847B] peccata curant confiteri, vel per poenitentiam emendare, servi sunt diaboli; qui vero se a peccatis custodire curant, vel sua peccata per confessionem et poenitentiam abluere, et in mandatis Dei vivere gaudent, hi sunt filii dilectionis Dei et haeredes aeternae beatitudinis. Haec est enim magna nobilitas, ut terrenus homo Filius Dei efficiatur, et haec gloriosa nobilitas et magna libertas bonis moribus diligenter observari debet, nec altissimus Pater, qui Deus est omnium, nisi bonos et castos et fideles et mandatis suis custodientes filios vult habere; et dignum est ut perfecta illum diligamus charitate, qui nos in tantum dilexit; qui cum Deus est aeternus, homo voluit pro nostra nasci salute, et omnia facere et pati quae leguntur in Evangelio sancto; qui tantum mirabilis [Col. 0847C] claruit in conspectu populi, ut veraciter agnosci potuerit, quod idem ipse qui homo videbatur in fragilitate carnis, Deus erat in potestate divinitatis. In cujus nativitate angeli, ut audivimus, laudantes Deum cecinerunt: Gloria in excelsis Deo et in terra pax hominibus bonae voluntatis. Et nos gloriam cum angelis Deo canemus, laudantes ejus ineffabilem misericordiam, qui seipsum humiliavit, ut nos exaltaret. Factus est Filius hominis, ut nos efficeret Filios Dei. Venit in regione mortalitatis nostrae, ut nos levaret in regione gloriae suae. Addiderunt quoque angeli hymnica voce: Et in terra pax hominibus bonae voluntatis. Vera est enim pax, ut bona voluntate subditi simus Deo omnipotenti, facientes magis illius semper voluntatem quam nostram, quia illius voluntas [Col. 0847D] salus est nostra. Mundemus nos ab omni iniquitate corporis et animae. Vivamus in castitate et charitate Dei et hominum, et cum gaudio serviamus Deo in omni opere bono, in misericordia et pietate, in justitia et patientia, et in spe bonitatis Dei. Scientes certissime quaecunque egerimus bona in eleemosynis et in humilitate, et obedientia praeceptorum illius, quod omnia in aeterna beatitudine Dominus noster nobis restituet.



SERMO III. De gemina justitiae operatione.

1. Prima ergo justitia est mala non facere quae diabolus suggerit. Secunda est bona facere quae Deus omnipotens hortatur nos facere, quia Deus desiderat [Col. 0848A] salutem animarum nostrarum, sicut dictum est: Qui vult omnes homines salvos fieri. Audiamus itaque, dilectissimi, quae sint mala quae diabolus suggerit, et postea quae sint bona quae Dominus Deus noster vult ut faciamus, ut simus filii dilectionis suae, non filii perditionis aeternae. Prima est et pessima in peccatis superbia, per quam diabolus, cum esset angelus clarissimus in coelo, cecidit, et factus est aeternae perditionis reus cum omnibus satellitibus suis. Secundum fuit inobedientia, per quod homo primus cecidit de paradiso, dum Dei omnipotentis mandatum non custodivit, et missus est in hanc mortalitatem, et reus factus est in omni poteritate filiorum suorum aeternae damnationis: quam damnationem, ut diximus, Deus omnipotens venit in mundum, ut averteret a [Col. 0848B] nobis, et liberaret nos ab omni miseria. Deinde prohibet nos Dominus Deus diabolo obedire, quia ille desiderat multos habere socios suae perditionis,et illi qui faciunt voluntatem diaboli in fornicationibus, et homicidiis, et adulteriis, et ebrietatibus, et in falsis testimoniis, et perjurationibus, et injustitiis, et rapinis, et iniquitatibus; et qui invidiam habent et odium, et detractiones contra fratres suos, aeterna calamitate damnantur cum diabolo et angelis ejus in igne perpetuo. Qui vero omnipotentis Dei facere voluntatem et praeceptis ejus obedire, in aeterna gloria erunt regnaturi cum Christo et sanctis angelis ejus.

2. Haec sunt praecepta divina per quae nobis aeterna beatitudo donabitur a Deo omnipotente. Primum charitas Dei, et charitas hominum, ut diligamus Deum [Col. 0848C] ex toto corde, et tota anima, et tota mente, id est, omni intelligentia nostra, et omni voluntate nostra, et semper in memoriam habeamus voluntatem et praecepta illius; et diligamus homines alios sicut nosmet ipsos, nulli facientes aliquid quod nolumus ut alter nobis faciat; sed sic faciamus in alios, sicut nostra voluntas sit, ut alii nobis faciant. Et simus misericordes in pauperes et in miseros, et faciamus illis bene secundum vires nostras et necessitatem illorum, et si quis peccat in nobis, dimittamus illi, ut nobis Deus dimittat peccata nostra, quia sic in Evangelio legimus, ipsa Veritate dicente: Si dimiseritis hominibus peccata illorum quae in vos gesserunt, dimittet et vobis Pater vester coelestis peccata vestra. Et habeamus humilitatem in conspectu Domini, quia, [Col. 0848D] sicut scriptum est: Humiliamini sub manu omnipotentis Dei, ut ves exaltet in tempore tribulationis, quia, sicut diximus prius, angeli de coelo per superbiam ceciderunt. Sed Dei clementia perdonavit nobis per humilitatem ascendere ad angelicas sedes. Et habeamus patientiam, sicut ipse Dominus dixit: In patientia vestra possidebitis animas vestras; et nulli malum pro malo reddentes, et castitatem corporis nostri diligenter observemus, quia Spiritus sanctus, sicut scriptum est, non habitat in corpore peccatis subdito. Nec furta faciamus, sed de nostro justo labore demus pauperibus eleemosynas, ut ipsi orent pro nobis, et Deus indulgeat nobis peccata nostra, quia propriae divitaie viri, ut legitur in Sapientia, redemptio est [Col. 0849A] animae illius. Et simus obedientes doctoribus ecclesiasticis in corde puro et conscientia bona. Honoremus ecclesias Christi, et saepius veniamus ad orationes. Et honoremus parentes nostros, sicut in lege Dominus demandavit. Honora patrem tuum et matrem tuam. Sed et parentes filios suos erudiant in omni castitate et timore Dei, non consentientes illis nec furari, nec fornicari, nec inebriari, nec aliquid injuste agere. Uxores vero suos maritos timeant et honorent, et castitatem illis servent. Similiter et viri uxores suas diligant, et castitatem quam illi quaerunt ab uxoribus suis, faciant illi prius, ut videant exempla illorum bona. Pauperes vero et miseri gaudeant in sua paupertate, sperent in misericordia Dei, qui ait: Beati pauperes spiritu, quoniam ipsorum est regnum [Col. 0849B] coelorum. Vivant in castitate et in fide recta, et in spe aeternae retributionis, et patienter ferant miserias, ut Deus omnipotens concedat illis aeternam beatitudinem.

Presbyteri vero et totius clerus sanctae ecclesiae, qui in servitio Dei stare debent, die noctuque, omnimodis irreprehensibiliter vivant coram saecularibus, et in omni loco, ut bonis illorum exemplis erudiantur multi. Et sit illorum meditatio in lege Dei, et in servitio ecclesiastico die noctuque. Non sint ebriosi, nec avari, nec verbosi in conviviis, nec divitias in hoc mundo quaerentes, sed in coelesti regno aeternum sibi thesaurum praeparantes. Ostendant itaque omnibus hominibus bonae conversationis exempla, et doceant populo Christi in veritate et fide, ut cum multiplici [Col. 0849C] sanctarum animarum lucro appareant in conspectu Domini Dei nostri, et multiplici remuneratione digni efficiantur.

4. Adolescentes itaque et juniores sint obedientes senioribus in omni doctrina spirituali, nihil sine consilio seniorum agentes. Sint subditi in humilitate et obedientia, ut digni efficiantur secundum aetatis tempus opportunum ministrare Christo Deo. Qui in adolescentia non didicerit quae bona sunt, quomodo habere vel docere poterit in senectute? Omnes enim ubique, sive divites, sive pauperes, sive seniores, sive juniores, sive domini, sive servi, sive praelati, sive subditi, Deum diligant, et illius praecepta custodiant diligenter. Sint veraces in sermonibus, justi in judiciis, [Col. 0849D] misericordes in pietate, solliciti in servitio, humiles in moribus, patientes contra omnes adversitates, et fidem rectam et catholicam diligenter discant, viventes in fide et spe et charitate. Jejunia publica in castitate custodiant, et eleemosynis ornent jejunia sua, ut quod sibi detrahunt pauperibus largiantur. Decimas quoque suas fideliter reddant Domino Deo omnipotenti, ut Dominus Deus benedictionem mittat super labores suos. Ad ecclesias saepius veniant, et maxime diebus festivis, nec vaniloquium habeant in ecclesiis, sed orationibus et compunctione cordis, solliciti sint sicut decet in domo Dei et in conspectu altissimi regis. Et si quis in quolibet peccato lapsus ceciderit, citius per confessionem resurgat, et purget se in poenitentiam, quia Dei misericordia dives est [Col. 0850A] ad ignoscendum peccanti, si se convertere vult ad viam justitiae, sicut ait propheta: Nolo mortem peccatoris, sed ut convertatur et vivat. Item in alio loco de voluntate et operatione novissima: In quacunque die conversus fuerit homo, vita vivet, et non morietur. Diaboli itaque invidia nos suadet peccare; sed Domini misericordia, qui salutem desiderat nostram, hortatur nos a peccato converti ad viam justitiae, ut digni esse efficiamur aeternae gloriae cum sanctis suis. Et hoc certissime scire debemus et credere, quod omnia opera nostra vel cogitationes in die novissimo judicabuntur. Peccatoribus autem qui nolunt peccata dimittere, et mandatis Dei obedire, aeterna erunt tormenta, in igne perpetuo cum diabolo et angelis suis. Qui vero se toto corde convertunt ad Deum omnipotentem, [Col. 0850B] viventes in charitate, et Dei praeceptis obedientes, aeterna erit gloria, beatitudo et laetitia, cum Christo et sanctis ejus, in saecula sempiterna.



SERMO IV. De octo beatitudinibus evangelicis.

1. Cum praedicaret Dominus Jesus in quodam loco, et multos infirmos curaret, multae turbae convenerunt ad eum, et ascendit excelsiorem locum, et coepit docere eos, dicens: Beati pauperes spiritu, quoniam ipsorum est regnum coelorum. Beati mites, quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt justitiam, quoniam ipsi saturabuntur. Beati misericordes, quoniam ipsi misericordiam consequentur. [Col. 0850C] Beati mundo corde, quoniam ipsi Deum videbunt. Beati pacifici, quoniam filii Dei vocabuntur. Beati qui persecutionem patiuntur propter justitiam, quoniam ipsorum est regnum coelorum. Beatitudinem regni coelorum Dominus promisit sua praecepta servantibus, et primo de humilitate loquitur dicens: Beati pauperes spiritu, etc. Ideo enim dicit Pauperes spiritu, ne putemus illos esse beatos quos necessitas et penuria pauperes facit; sed illi sunt vere beati, qui humiliantur in spiritu, et licet divitias habeant, non exaltantur in superbiam, sed in humilitate glorificant Deum, qui semper facit bene sperantibus in se. Humilitas enim omnium bonorum fundamentum est: Quoniam ipsorum est regnum coelorum. Per superbiam, et inobedientiam perdidit homo regnum coelorum, ideoque [Col. 0850D] per humilitatem et obedientiam debemus acquirere regnum Dei.

2. Beati mites, quoniam ipsi possidebunt terram. Mitis est nobis Deus, tribuitque nobis cuncta necessaria, quod propterea facit, ut nos mites simus et benigni proximis nostris, et bona semper quae possumus libenter faciamus, sicut ipse Dominus in alio loco admonet dicens: Discite a me quia mitis sum et humilis corde, et invenietis requiem animabus vestris Mites possidebunt terram, non istam corruptibilem terram quae corporibus mortuorum plena est, quae saepe per superbiam opprimitur, et per sanguinea bella polluitur; sed illam terram habebunt mites, de qua dicit quidam sanctus: Credo videre bona Domini [Col. 0851A] in terra viventium. Illa est terra ubi habitant angeli et animae sanctorum, ubi aeterna est laetitia, et sine fine felicitas.

3. Beati qui lugent nunc, quoniam ipsi consolabuntur. Beati sunt qui in hoc saeculo plangunt sua peccata, ne in aeternis poenis cum diabolo lugeant. Melius est hic parvo tempore poenitere pro delictis, et in aeternum gaudere cum sanctis, quam brevia istius saeculi gaudia immoderanter exercere, et post hanc vitam aeternis suppliciis puniri. Nos vero simus illis similes ad quos Dominus dicit: Vos contristabimini, sed tristitia vestra vertetur in gaudium.

4. Beati qui esuriunt et sitiunt justitiam. Non omnes sunt beati qui esuriunt et sitiunt, sed illi soli sunt beati qui esuriunt semper justitiam. Sic vero debemus esurire [Col. 0851B] justitiam, ut nunquam putemus quod satis justi simus, sed semper deprecemur Deum ut augeat merita nostra in bono; qui enim putat se satis habere de justitia, non esurit justitiam, sed exaltatur in superbiam et statim cadet. Humilis autem semper ibit de virtute in virtutem, et semper delectatur im melius proficere.

5. Beati misericordes, quoniam ipsi misericordiam consequentur. Nos multum optamus ut Deus nostra delicta remittat nobis poenitentibus. Sic et nos debemus proximis nostris rogantibus debita dimittere, sicut ipse Dominus dixit: Estote misericordes sicut et pater vester coelestis misericors est. Misericordes enim misericordiam consequentur, quia si dimiserimus hominibus peccata eorum, remittet nobis et Pater [Col. 0851C] noster coelestis delicta nostra.

6. Beati mundo corde, quoniam ipsi Deum videbunt. Illi erunt mundo corde, qui omnem malitiam, et dolum, et invidiam, et concupiscentiam, expellent a corde suo, et mundabunt conscientias per charitatem, et castitatem, et justitiam, et per caeteras sanctas virtutes, ut possint videre Deum in coelesti regno. Deus enim non vult habitare in corpore polluto peccatis, ideoque mundemus nos ab omni inquinamento carnis et mentis, ut Deus habitet in cordibus nostris, et dirigat nos ad omne opus bonum. Si enim confitebimur peccata nostra, et emendabimus, et ad eadem non revertemur, mundabit nos Deus a peccatis nostris, et replebit nos virtutibus coelestibus, et dignos [Col. 0851D] nos efficiet coelestis beatitudinis cum omnibus sanctis. Si autem absconderimus, Deus illa manifestabit, velimus nolimus. Et melius est uni homini confiteri peccata, quam in illo tremendo judicio coram tribus familiis, coeli terraeque, et inferorum, publicari, et confundi pro peccatis, non ad emendationem, sed ad poenam perpetuam.

7. Beati pacifici, quoniam filii Dei vocabuntur. Sic debemus pacem sectari, ut primum inter Deum et nos ipsos pacem efficiamus, sectantes quae ipse praecepit, et fugientes mala quae Deo odiosa sunt. Deinde pacificare debemus inter proximos nostros quoscunque viderimus inter se discordiam habere. Per pacem filii Dei vocabimur. Magna est bonitas Dei et ineffabilis clementia conditoris, non sumus digni [Col. 0852A] servi Dei esse, et filii vocamur. Studeamus ergo, ut nos ipsi per bona opera tantae haereditatis digni esse mereamur, et non segregemus nos ipsos a tam pio patre, qui nos in filiorum sortem adnumerare dignatus est.

8. Beati qui persecutionem patiuntur propter justitiam, quoniam ipsorum est regnum coelorum. Christus Filius Dei flagella et opprobria pro nobis sustinuit, et postremo ipsam mortem pro nobis suscepit; debemus ergo et nos pro ejus nomine adversa quaeque tolerare patienter, quia per multas tribulationes intrabimus in regnum Dei, si eas propter justitiam toleramus. Beatitudo ergo nobis in coelo parata est, ad illam bonis operibus nos praeparemus, ad illam toto desiderio curramus. Exspectant nos angeli omnes [Col. 0852B] sancti in coelis et gaudent, ut ad eos venire velimus. Laudemus itaque misericordiam Dei, et ei in omnibus gratias agamus, eumque semper deprecemur, ut qui nos redimere dignatus est, ipse nos emundet ab omnibus peccatis, et sui regni consortes cum omnibus sanctis efficiat. Cui est honor et gloria in saecula saeculorum. Amen.



SERMO V. De fide et operibus dilectionis.

1. Admoneo vos ut reminiscamini quid omnipotenti Deo in baptismo promisistis. Primitus credere in Deum Patrem omnipotentem, et in Jesum Christum Filium ejus, et in Spiritum sanctum, unum omnipotentem Deum in Trinitate perfecta. Sed quia scriptum est: Fides sine operibus mortua est, et qui [Col. 0852C] novit Deum, mandata debet conservare, haec sunt mandata Dei quae vobis annuntiamus facere et servare. Ut Deum quem confessus es diligas ex toto corde, et ex tota mente, et ex tota virtute. Deinde proximos vestros tanquam vos ipsos. In his duobus mandatis tota lex pendet et prophetae. Initium sapientiae timor Domini, perfectio autem charitas est, et ideo ut possitis hanc charitatem, quae Deus est, adipisci, habete, sicut Apostolus praecepit, cum omnibus pacem, ut Dominus dicit: Pacem et veritatem diligite; patientiam, quia Dominus dicit: In patientia vestra possidebitis animas vestras. Habete misericordiam, quia Dominus praecepit: Estote misericordes, sicut Pater vester coelestis misericors est. Et iterum: [Col. 0852D] Beati misericordes, quoniam ipsi misericordiam consequentur. Estote benigni, sicut Apostolus praecepit: Estote invicem benigni, misericordes, donantes invicem sicut et Deus in Christo donavit vobis. Sitis casti, sicut Apostolus dicit: Sequimini pacem et castimoniam, sine qua nemo videbit Deum. Sitis impolluti corde et corpore, quia Deus dicit: Beati mundo corde, quoniam ipsi Deum videbunt. Conjugibus fidem servate, quia Dominus dicit: Quod Deus conjunxit, homo non separet. Viri caste diligant uxores, sicut Apostolus praecipit: Viri, diligite uxores vestras, sicut Christus dilexit Ecclesiam. Uxores timeant viros, quia Deus dicit mulieri: Sub viri potestate eris, et ipse dominabitur tui cunctis diebus. Filios vestros docete, ut Deum timeant: familiam vestram similiter, ne aliquid per [Col. 0853A] vestram negligentiam Deo pereat; nec non et omnes vicinos exhortemini, ut benefaciant, quoniam scriptum est: Qui converti fecerit peccatorem ab errore viae suae, salvabit animam ejus a morte, et operiet multitudinem peccatorum. Discordes ad concordiam revocate, quia beati sunt pedes pacem portantes. Qui causas audit, juste judicet, quia Deus dicit: Juste judica proximo tuo. Et iterum: In quo judicio judicaveritis, judicabimini. Munera non accipietis, quia Dei sermo est: Obcaecant oculos sapientium, et subvertunt verba justorum, et cum Dominus dicit in tabernaculo suo, id est, in regno suo, habitare qui munera super innocentem non accipit.

2. Diem Dominicum observate, ad ecclesiam currite, quia in ipsa Christus a mortuis resurrexit, ut [Col. 0853B] nobis quoque exemplum praeberet resurrectionis. Ibi orate, et fabulas otiosas et verbositatem diligenter cavete, quia scriptum est: Domus mea domus orationis est. Ideo orare ibi debetis, et inutiliter non verbosare. Eleemosynas date juxta vires, quoniam sicut aqua exstinguit ignem, ita eleemosyna exstinguit peccata. Hospitales invicem, quia Dominus in judicio dicturus est: Hospes eram, et suscepistis me. Unde et quidam placuerunt angelis hospitio receptis. Peregrinos suscipite, et mementote vos ipsos in hoc saeculo peregrinos. Infirmos visitate, quia et Dominus dicturus est: Infirmus fui, et visitastis me. Viduis et pupillis ministrate, quia Dominus dicturus est: Quod uni ex minimis meis fecistis, mihi fecistis. Decimas ecclesiis reddite, quia Dominus praecepit dicens: [Col. 0853C] Reddite quae sunt Caesaris Caesari, hoc est, vectigalia et tributa, et quae sunt Dei Deo, id est, decimas, et primitias, et vota quae vovistis omnia, sicut Dominus praecepit: Quaecunque vultis ut faciant vobis homines bona, haec et vos facite illis; et quod tibi non vis, alii ne feceris. Haec est enim lex et prophetae. Si hanc ad invicem charitatem impleveritis, omnia praecepta implebitis. Deum solum ubique timete, regem honorificate, quia, sicut scriptum est, non est potestas nisi a Deo, et qui resistit potestati, Dei ordinationi resistit. Ideoque piis praeceptis obedite. Justum censum ne subtrahatis, sicut Apostolus praecepit: Cui tributum, tributum; cui vectigal, vectigal. Servi carnales qui estis, obedite dominis vestris, sicut Apostolus jubet, [Col. 0853D] non ad oculum servientes, quasi hominibus placentes, sed fide bona et corde simplici. Et vos, domini, eadem facite servis, conservate in eis justitiam et misericordiam, scientes quoniam illorum et vester Dominus in coelis est.

3. Orationem Dominicam memoriter tenete, quia in ea breviter omnis necessitas praesentis vitae et futurae pleniter comprehenditur, et Christus eam docuit, ideoque Dominica dicitur, qui praecepit ut sic oremus. Symbolum etiam ex animo tenete, quia scriptum est: Impossibile est sine fide placere Deo. Ideoque vos ipsi, sicut ibi dicitur, credite, et filiis vestris, necnon et eis quos in baptismo suscepistis, hanc ipsam fidem tradite, quia ideo pro ipsis fidejussores exstitistis, ut sic credere vobis docentibus deberent. [Col. 0854A] Scitote etiam vos semel non amplius baptizari debere, semel et non amplius ad confirmationem accedere, quia et apostoli semel manus super credentes imponebant, ut acciperent Spiritum sanctum.

4. Jejunia legitima et publica maxime amate, quia per abstinentiam et eleemosynas populi placatur Deus, sicut Ninivitis triduo jejunantibus pepercit. Justitiam diligite, sicut scriptum est: Diligite justitiam qui judicatis terram. Diaboli suasionibus non consentite, sed, sicut Apostolus praecipit, resistite diabolo et fugiet a vobis. Communionem corporis et sanguinis Domini per tempora sumite.

5. Haec sunt, fratres mei dilectissimi, opera, fidei, quae ab universis Christianis communiter debent conservari, et qui his particeps in hoc saeculo fieri [Col. 0854B] noluerit, particeps regni Dei in futuro esse non poterit; et nos humiles et infimi, vestro tamen amore et sollicitudine provocati, propterea haec vobis enumeravimus, ut nullus se excuset dicendo: Nescio inter bonum et malum, inter justum discernere, nescio quid dimittam, quid faciam. Nunc ergo diverte a malo, sicut scriptum est, et fac bonum. Inquire pacem, et sequere eam; quod si feceritis, adaugebit vobis Dominus intellectum et virtutem, ut etiam potiora et majora divina mandata discere et adimplere valeatis, et non solum vobis, si in istis operibus jugiter usque in finem perseveretis, peccata dimittet, sed et aeternum et coeleste regnum quasi filiis propriis tribuet, ut sitis, sicut dicit Apostolus, haeredes quidem Dei, cohaeredes autem Christi.

[Col. 0854C] 6. Christum etiam Filium Dei venturum credite in die judicii judicare vivos et mortuos, sicut ipse ascendens in coelum per angelos apostolis mandavit, qui dixerunt: Sic veniet quemadmodum vidistis eum euntem in coelum. Tunc videbit eum omnis caro, sicut propheta dicit: Videbit omnis caro salutare Dei. Impii vident ut timeant quem despexerunt, sed non gaudebunt, quia gaudium in illum non habuerunt, sicut scriptum est: Tollatur impius, ne videat gloriam Dei. Tunc justi discernentur ab impiis, qui in hoc saeculo premebantur ab ipsis. Impii, ut in supplicio carceris diaboli cum ipso puniantur; justi, ut in regno Dei cum ipso glorientur. Recipient impii corpora, ut cum ipsis in perpetuum cum quibus [Col. 0854D] peccaverant crucientur. Recipient recti justi corpora, ut in quibus Deo fideliter serviebant, in ipsis a Deo misericorditer mercedem accipiant. Omnes tunc resurgent, sicut Apostolus dicit: Omnes resurgemus, sed non omnes immutabimur, quia soli justi ad gloriam mutabuntur; tunc ibunt, sicut Veritas dicit, impii in supplicium aeternum, justi autem in vitam aeternam. Tunc fulgebunt justi sicut sol in regno patris eorum, ibi erit vita cum Deo sine timore mortis, ibi lux indeficiens, et nunquam tenebrae, ibi salus quam nulla aegritudo conturbat; ibi satietas indeficiens eis qui nunc esuriunt et sitiunt justitiam; ibi felicitas, quam nullus timor corrumpit; ibi gaudium quod nulla tristitia consumit; ibi aeterna gloria cum angelis et archangelis, cum patriarchis et prophetis, cum [Col. 0855A] apostolis et martyribus, cum confessoribus et sacris virginibus quae sequuntur Christum quocunque ierit; ibi majora et meliora, suaviora et dulciora, jucundiora et amabiliora donata sunt sanctis, quam dici aut cogitari possit, quia, sicut dicit Apostolus, quod oculus non vidit, nec auris audivit, nec in cor hominis ascendit, quae praeparavit Deus diligentibus se gaudia, ad quae vos perducat qui vos creavit. Haec, filioli, haec, fratres charissimi, quae vobis humiliter ego peccator ore suggessi, omnipotens Trinitas, Pater et Filius et Spiritus sanctus, sua virtute sensibus vestris salubrius et cordi loquatur, qui vivit et regnat in saecula saeculorum. Amen.



SERMO VI. De capitalibus peccatis et praecipuis Dei praeceptis.

[Col. 0855B] 1. Audite et intelligite, charissimi, hoc est verbum fidei quod praedicamus, ut credamus in Deum Patrem omnipotentem, et in Jesum Christum filium ejus unicum Dominum nostrum, et credamus in Spiritum sanctum unum Deum omnipotentem in unitate et Trinitate, trinum in personis et nominibus, et unum in deitate majestatis et potestatis. Hoc est verbum fidei quod praedicamus, ut discernamus inter bonum et malum, inter pium et impium, inter justitiam et iniquitatem, id est, inter capitalia peccata et inter capitalia et principalia praecepta et mandata Dei. Haec enim sunt capitalia peccata. Sacrilegium quod dicitur cultura idolorum. Omnia autem sacrificia et auguria paganorum, sacrilegia sunt, quemadmodum sunt sacrificia mortuorum defuncta corpora, vel [Col. 0855C] super sepulcra illorum, sive auguria, sive phylacteria, sive quae immolant super petras, sive ad fontes, sive ad arbores, Jovi, vel Mercurio, vel aliis diis paganorum, quae omnia daemonia sunt, et multa alia quae enumerare longum est, quae universa, juxta judicium sanctorum Patrum, sacrilegia a Christianis vitanda et detestanda, et capitalia peccata esse dignoscuntur. Homicidium, adulterium, fornicatio, sive cum humana natura, sive cum animalibus et pecoribus, sive masculi cum masculis, sive feminae cum feminis, ardentes in desideriis invicem. Haec omnia capitalia peccata sunt. Furta et rapinae, falsum testimonium, perjurium, detractio, cupiditas, superbia, invidia, odium, vana gloria, ebrietas, ista omnia capitalia peccata esse absque dubitatione comprobantur. [Col. 0855D] Haec sunt quae mergunt homines in interitum et perditionem. Ista est malitia quam sanctus Petrus abjicere jussit, quando dicit: Hoc est verbum quod evangelizatum est vobis. Deponentes igitur omnem malitiam et omne dolum. De talibus dicit Paulus apostolus: Qui talia agunt digni sunt morte; non solum qui faciunt, sed etiam qui consentiunt facientibus. Haec sunt opera Satanae, quibus abrenuntiant Christiani in baptismo. Haec opera Satanas in die exitus nostri in nobis requiret, et si invenerit, nos reos sibi vindicat, et ad inferni claustra et ad aeternas poenas secum nos nudos et flentes et lugentes trahit, ubi mors semper patitur, et nunquam per mortem maligna vita finietur, ubi ardor sulfureis [Col. 0856A] flammis exaestuans et algor trementibus ac lugentibus animabus intolerabilis et nunquam terminatur; ubi tenebras sine luce patientur oculi eorum, qui hic lucernam Domini, id est, sanctum Evangelium, videre oculis cordis noluerunt; ubi aures nihil nisi luctum et gemitum audient, quae hic praecepta vitae in Evangelio Christi audire noluerunt; ubi esuriunt et sitiunt in aeternum, qui hic esurientibus et sitientibus miseris cibum et potum dare noluerunt; ubi semper mors optatur, sed non dabitur, ab his qui hic de morte sua cogitare noluerunt. Ibi generaliter omne malum invenitur, et nullum bonum videbitur.

2. Praecepta Dei sunt fides recta et vita immaculata. Fides recta fides catholica est, quam supra exposuimus. Dilectio Dei, id est, Dominum Deum diligere [Col. 0856B] ex toto corde, et ex tota anima, et ex tota virtute. Deinde proximum tanquam semetipsum. Timor Domini, sicut scriptum est: Initium sapientiae timor Domini. Pax, benignitas, patientia, humilitas, continentia, modestia, justitia, misericordia. Opera enim sunt misericordiae, esurienti cibum dare, sitienti potum, nudum vestire, infirmos et in carcere inclusos visitare, et illis ministrare, hospites suscipere, mortuos sepelire, juste judicare, justitiam laudare, iniquitatem detestare et non facere, viduas et orphanos adjuvare, peregrinos suscipere, eleemosynas in pauperes partiri, tribulationem patientibus subvenire, decimas annis singulis reddere, semper orare in omni loco dominationis ejus, castitatem servare [Col. 0856C] et jejunium amare, pacem semper diligere, gratiarum actionem Deo de omnibus agere. Haec facientibus et implentibus regna praeparantur aeterna. Illis Salvator mundi in die judicii dicturus est: Venite, benedicti Patris mei, possidete regnum quod vobis paratum est ab origine mundi; tunc fulgebunt justi sicut sol in regno patris eorum. Ubi est lux sine tenebris, et vita sine morte, ubi est laetitia sempiterna et gaudium sine fine, ubi majora et meliora bona spiritualia quam lingua humana exponere possit, sicut scriptum est, quod nec oculus vidit, nec auris audivit, nec in cor hominis ascendit, quae praeparavit Deus diligentibus se.



SERMO VII. De fide et charitate.

[Col. 0856D] 1. Primo omnium quaerendum est homini quae sit vera scientia, veraque sapientia, quia sapientia hujus saeculi stultitia est apud Deum. Scientia vera est, a diaboli servitio, quod sunt peccata, recedere, et sapientia perfecta est Deum colere secundum mandatorum illius veritatem, quia in his duobus vita beata acquiritur, sicut psalmista ait: Diverte a malo, et fac bonum, nec etiam sufficit cuiquam mala non facere, nisi etiam et bona faciat; nec bona facere, nisi etiam et mala omittat. Omnis ergo qui sic sapiens est, procul dubio beatus erit in aeternum. Nulla melior est sapientia quam ea qua Deus secundum modulum humanae mentis intelligitur et timetur, et futurum ejus creditur judicium; vel quid est justius quam Deum diligere ejusque mandata custodire, [Col. 0857A] per quem, dum non fuerimus, creati sumus, et a servitute diaboli liberati, qui nobis omnia bona quae habemus perdonavit? Ideo unusquisque instantissime bona quae coepit perficere contendat, ut perpetuam a Domino mereatur mercedem accipere. Omnibus viribus diligatur Deus, qui custodit omnes qui ei corpus suum et animam subjiciunt bona voluntate et charitate sincera. Nam omnis creatura, velit aut nolit, uni Deo et Domino suo subjecta est. Sed hoc admonemur, ut tota voluntate serviamus Domino Deo nostro.

2. Fides est prima quae subjugat animam Deo, quia cognitio divinitatis et scientia veritatis per fidem discenda est catholicam, quia sine fide impossibile est placere Deo. Vere beatus est qui et recte credendo [Col. 0857B] bene vivit, et bene vivendo fidem rectam custodit. Igitur sicut otiosa est fides sine operibus bonis, ita nihil proficiunt opera bona sine fide recta. Ista est fides catholica, ut credamus in unum Deum Patrem omnipotentem, et in Filium ejus unicum Dominum nostrum Jesum Christum, et in Spiritum sanctum, id est, unus Deus, unius substantiae Trinitas aeterna; Deus ex quo omnia, per quem omnia, et in quo omnia.

3. In praeceptis vero Dei charitas obtinet principatum, ideo diligenda est et tenenda, sine cujus perfectione nihil Deo placere posse, Paulus testatur apostolus. Unde et ipse Dominus a quodam scriba interrogatus quod esset mandatum maximum, respondit: Diliges Dominum Deum tuum ex toto corde [Col. 0857C] tuo, et ex tota anima tua, et ex tota mente tua. Addidit quoque: Secundum simile est huic: Diliges proximum tuum sicut te ipsum. In his duobus mandatis tota lex pendet et prophetae. Quod vero ait, ex toto corde et tota anima et tota mente, id est, toto intellectu, tota voluntate, et ex omni memoria Deum esse diligendum, Dei vero dilectio in observatione mandatorum ejus tota consistit, sicut alibi ait: Si quis diligit me, sermones meos servat. Unde et ipsa Veritas alibi ait: In hoc cognoscent omnes quia mei discipuli estis, si dilectionem habueritis ad invicem. Item Apostolus: Plenitudo legis est dilectio. Item Joannes evangelista: Hoc mandatum habemus a Deo, ut qui diligit Deum, diligat et proximum suum.

4. Si forte quislibet quaerat quis sit proximus, [Col. 0857D] sciat omnem Christianum recte proximum dici, quia omnes in baptismo Filii Dei sanctificamur, ut fratres simus spiritualiter in charitate perfecta. Nobilior est generatio spiritualis quam carnalis, de qua in Evangelio ipsa Veritas ait: Nisi quis renatus fuerit ex aqua et Spiritu sancto, non potest introire in regnum Dei. Discat homo quae sint praecepta Dei, et ea custodiat quantum valeat, et sic se cognoscat charitatem habere Dei. Nemo igitur quamvis ingenti peccatorum pondere prematur, de bonitate divinae pietatis desperare debet. Sed in omni tribulationum angustia spe ad solatium supernae pietatis currendum est, quia in Deo solo omnis spes et salus sine dubio consistit; qui vero Deum et Dominum fideliter [Col. 0858A] amat et indesinenter colit, et ejus mandata perseveranter implet, aeternam cum angelis gloriam perpetualiter possidere dignus efficiatur, coeleste regnum pro meritis patet. Igitur sicut omnibus aequaliter regni Dei praedicata est beatitudo, ita omni sexui, aetati, et personae aequaliter secundum meritorum dignitatem regni Dei patet in troitus, ubi non est distinctio quis esset in saeculo, laicus vel clericus, dives aut pauper, junior vel senior, servus aut dominus, sed unusquisque secundum meritum boni operis perpetua coronabitur gloria.



SERMO VIII. Qualiter hic vivatur, qualiter in futurum vivendum sit.

Cogitemus, dilectissimi fratres, assidue qualiter vivamus in hac praesenti vita, qualiter victuri simus [Col. 0858B] post hujus vitae terminum. Nullatenus itaque homines perire possunt, sicut animalia ratione carentia, sed omnis homo animam habet aeternam, quae judicabitur secundum ea quae gessit in corpore, sive bonum, sive malum. Salus est enim uniuscujusque Dei obedire mandatis, illiusque tota intentione semper facere voluntatem, qui vult omnes homines salvos fieri et neminem perire. Ideoque post baptismi sacramentum secundam poenitentia posuit purgationem, ut mala quae post baptismi ablutionem agimus, poenitentiae medicamentis sanentur; ut qui prius in malis actibus fuimus, postea conversi in bonis operibus vivamus, quia non sufficit tantummodo mala derelinquere, nisi etiam mox et bona quae mandata sunt nobis faciamus, dicente propheta: Diverte a [Col. 0858C] malo et fac bonum. Nam superbiae malum humilitatis bono immutandum est, ut qui fuimus per superbiam diaboli sectatores, per humilitatem simus imitatores Christi. Igitur per superbiam angelicae potestates de coelesti ceciderunt gloria, per humilitatem vero Christi humanum genus ad coelestem vocatur gloriam. Initium omnis peccati superbia est, qua homo despexit mandatis obedire Dei sui. Inde fuit ruina primi hominis, quia contempsit mandato obedire Creatoris sui; et si ille primus homo per inobedientiam de paradisi ejectus est gaudiis, nos vero per obedientiam mandatorum Dei ad vitam valeamus pervenire perpetuam, dicente Domino in Evangelio cuidam se interroganti quomodo vitam aeternam [Col. 0858D] possidere potuisset: Si vis vitam ingredi, serva mandata; et in his mandatis Domini maximum est ac justissimum: Diliges Dominum Deum tuum ex toto corde tuo, et ex tota anima tua, et ex omnibus viribus tuis. Secundum simile est huic: Diliges proximum tuum sicut te ipsum, in quo est: Quod tibi non vis, alteri ne facias; quod ipsa natura hominis docet, quia nullus vult homo ut ei alter noceat. Ideo nulli debet ille nocere, et sicut nos desideramus ut alii nos adjuvent in nostris necessitatibus, ita et alios debemus adjuvare in suis necessitatibus secundum virium nostrarum possibilitatem, et benigni esse et misericordes ad omnes homines, sicut Deus Pater benignus est et misericors in nos, qui solem suum facit oriri super bonos et malos, et ad fructificanda [Col. 0859A] semina pluviam dabit terrae nostrae, ut terra germinet et faciat fructum unde nostrae mortalitatis vita sustentetur. Idcirco necessarium est illum diligere, et ejus obedire mandatis, ut per ejus pietatem ab omnibus protegamur adversis, et aeternis per eum valeamus abundare bonis. Nunquam enim illius nos deserit bonitas, si illius nos non derelinquamus voluntatem, et voluntas illius salus est nobis et prosperitas ac beatitudo aeterna. Ideo tota virtute fugiamus vitia et crimina quae diabolus suadet, facientes bona quae Deus ipse nobis praecepit facere, hoc est dilectionem Dei et proximi, sicut praediximus, pietatem et misericordiam in miseros. Non simus avari ad congregandum vel servandum, sed benigni ad largiendum, quia propriae divitiae redemptio est viri, [Col. 0859B] et donorum quae in pauperes fiunt Christus erit remunerator. Sicut aqua exstinguit ignem, ita eleemosyna delet peccatum. Similiter jejuniis, et orationibus, et abstinentia carnalium desideriorum, et in confessione et poenitentia omnia possunt deleri peccata. Sed nullus in peccatis suis securus jaceat, quia nemo ultimum praescire poterit diem, sed surgat per confessionem et poenitentiam, et revertatur ad dominum Deum suum, quia pius est ad ignoscendum, si nos pigri non erimus ad poenitendum. Casti simus et sobrii in corpore nostro, fornicationes et alias fugientes immunditias corporales et omnes delectationes injustas depellamus a nobis. Mundemus corda et corpora nostra in conspectu Domini Dei nostri, ut digni simus habitaculum Spiritui sancto. [Col. 0859C] Furta et rapinas, falsa testimonia, et perjuria, et homicidia, et his similia crimina nullus vestrum faciat, ne quisquam contra alium invidiam habeat, nec inimicitiam, nec dissensiones occultas, sed pacifice conversetur cum omnibus, Domino dicente: Beati pacifici quoniam Filii Dei vocabuntur. Comessationes, et ebrietates, et inania verba, et turpiloquia omnimodis cavete vobis: quia ebriosi, ut dicit Apostolus, regnum Dei non possidebunt. Auguria et incantationes et ligaturas nolite exercere, nec illis credere, quia diabolica haec sunt argumenta, non Domini praecepta; sed ad Christi ecclesiam concurrite, ibi sanitatem corporum et salutem animarum quaerite vestrarum. In Dei enim omnipotentis potestate salus et vita omnium nostrorum est, cujus [Col. 0859D] pietas nunquam deserit in se sperantes, quapropter per illius bonitatem speremus et credamus omnia nobis bona venire. Patientes simus, et nulli malum pro malo reddentes, sed indulgeamus in nos peccantibus, ut divina misericordia nobis dignetur indulgere delicta nostra, sicut in Dominica Oratione solemus dicere. Semper Deum habeamus ubique praesentem, et si coram homine timemus peccare, quanto magis coram oculis Dei, qui omnia evidentissime conspicit, quae nos cogitamus vel loquimur, vel agimus. Illum ubique habemus testem in vita nostra, illum post hanc vitam judicem habemus, illius semper tota dilectione et tota virtute impleamus voluntatem, quatenus ille nobis gloriam aeternam [Col. 0860A] cum sanctis suis concedere dignetur, ut dum impii pro peccatis et sceleribus suis flammis cum diabolo tradentur aeternis, nos pro bonis operibus cum Christo et coetibus angelicis gaudia aeternae beatitudinis, divina donante gratia, intrare mereamur.



SERMO IX. Qui actus sint omni studio evitandi, et qui tota virium instantia sectandi.

1. Considerare oportet nos, charissimi, praesentis vitae statum, vel qui actus sint nobis omni studio evitandi, vel qui tota virium nostrarum instantia sectandi. Inter omnia quae hic agi possint semper aspicere debemus quomodo diabolo deceptori nostro resistamus, et quomodo Deo Jesu redemptori nostro [Col. 0860B] placeamus. In eo illi placemus, si hoc agimus quod ille jussit, et quod ille interdixit refutamus. Peccata vero et iniquitates prohibet nos committere, commissa poenitentiae medicamine citius curare. Recte itaque vivere et pie et aeterna quaerere praecepit nobis, et unumquemque locum et conditionem suam diligenter procurare, ne vacuus appareat, vel minus utilis in loco suo. Una est enim corpori nostro anima, in qua vita consistit, sed multa sunt membra diversis distincta officiis. Sic in Ecclesia una est fides, quae per charitatem ubique operari debet, sed diversae dignitates proprias habentes ministrationes. Nam alius ordo praepositorum est, alius subditorum; alius divitum, alius pauperum; alius senum, alius juvenum; et unaquaeque persona habens sua propria [Col. 0860C] praecepta, sicut unumquodque membrum habet suum proprium in corpore officium. Nam episcoporum officium est prava prohibere, pusillanimes consolaria protervos corripere. Deinde regius honor populis debet esse timori et venerationi, quia non est potetas nisi a Deo. Item, potentes et judices omnes qui regi adhaerent fideles sint oportet, et humiles, et misericordes, in aequitate judicare et non in muneribus, viduas et pupillos et pauperes defendere, episcopis suis subditos esse, neminem vi opprimere, non injustis divitiis inhiare, sua magis indigentibus dare quam aliena rapere.

2. Item, sunt in populo Dei alii sapientes, et alii stulti. Sapientium est bona quae sciunt et opere [Col. 0860D] complere et aliis praedicare. Quid prodest viatori scire viam, si non vult intrare? Ille vero qui viam Dei scit et intrat, aliosque introducit, similis est firmamento, quod multis splendet sideribus. Qui vero multos aedificat, multorum mercede gloriatur. Debent itaque potentes Deum habere sibi praesentem semper, et licet hominem non timeant, Deum tamen metuant, et potestatem sibi concessam in Dei honorem et in salutem animae suae fruere. Qui vero stulti sunt et indocti, discant humiliter a sapientibus quia qui ignorat ignorabitur, ne ignorantia se putent excusari posse apud districtum judicem; ille considerat occulta uniuscujusque.

3. Tres distantiae sunt in humano genere; alii sunt qui bene sciunt, et faciunt quae sciunt: hi sunt [Col. 0861A] optimi hominum ac Deo proximi. Secundus gradus est in hominibus qui per se bona nesciunt, volunt tamen discere a bene scientibus, et implere quae didicerint, et horum vita utilis est in Ecclesia. Qui bona quae ignorat discere contemnit, hujus vita omnibus inutilis est et plurimis noxia. Quapropter qui sciat bonum, faciat; et qui nesciat discat, ut et ille de sua scientia gaudeat, et hic de sua industria proficiat. Alii sunt in Ecclesia divites, alii pauperes. Pauperibus praeceptum est humiles esse, et sperare in Deum, qui dixit: Beati pauperes spiritu, et meliores divitias tanto avidius amare, quanto his terrenis vacui sunt. Divitibus praeceptum est sua dare, non aliena rapere, vestire, induere, quia multa sunt quae divites per abundantiam divitiarum superflua faciunt, [Col. 0861B] vel in cibo, vel in vestitu. Ideo refectio pauperum abluat peccata quae superfluitas contraxit, quia sicut aqua exstinguit ignem, ita eleemosyna exstinguit peccatum. Dives qui parcit divitiis non parcit animae, aut cui largus est qui semetipso tenax est? Cogitet unusquisque quanto pretio ab igne praesenti, si cogatur ardere vel unum diem, velit se redimere, quanto est acrior ignis judicii? Ignis gehennae insuper aeternus est. Ideo qui habeat divitias, praeveniat faciem judicis, et misereatur miseris, ut ei misereatur Deus, qui pauperi, ut dictum est, miseretur; feneretur Domino, et ipse reddet ei. Senes vero decet religiosos esse, compositis moribus, et canitiem ornare sobrietate, et semper de ingressu alterius vitae cogitare. Adolescentes convenit obedientiae et subjectioni [Col. 0861C] seniorum operam dare, ut proficiant semper in domo Dei, ut meliores ac meliores fiant, nec vanis oblectationibus et noxiis cupiditatibus malignos se spiritus mancipare sinant, sed castos se et immaculatos studeant ad maturam perducere aetatem.

4. Parentibus quoque praeceptum est ut erudiant filios suos in timore Dei. Quid enim parenti proficit, si habeat filium tormentis perpetuis deputatum? ideo diligentius erudiant in disciplina pietatis suos filios patres, ut benedictione haereditatis hic et in futuro saeculo habeant illos. Sed et filii obediant parentibus suis, nam et ipsemet Christus subditus fuisse parentibus suis legitur. Viri vero diligant uxores suas in castitate et conscientia pura, et quasi fragiliori vasculo, honorem [Col. 0861D] eis competentem in timore Dei faciant, uxoresque viris suis sint subditae in timore et fide, scientes a Deo constitutam esse subjectionem uxoris viro. Sunt quoque alia communia in Ecclesia omni dignitati, aetati et sexui, praecepta, ut est diligere Dominum Deum ex toto corde, ex tota mente, totaque virtute, et proximum sicut seipsum, nullusque hoc alteri faciat quod sibi fieri nollet. Patientia quoque omnibus necessaria est et compassionis affectus, et misericordiae largitas, et justitiae aequitas, et fidei puritas, et spei firmitas, orationumque instantia, et mansuetudo morum. His enim et hujusmodi hostiis promeretur divina clementia. Haec enim salutis praecepta et omnibus conveniunt, et cunctis [Col. 0862A] necessaria esse noscuntur. His passibus iter coeleste, et his clavibus supernae patriae janua panditur: Per haec vestigia omnes sancti cursum vitae praesentis peregerunt, et qui nunc regnant cum Christo per has semitas ad eum pervenerunt, nec est haec via laboriosa, sed valde gloriosa, quae brevi spatio peragitur, sed perpetua laetitia et gloria coronatur. Qui vero hac pergere non cessat, angelicae beatitudinis consors efficitur, et ipsius Domini Dei omnipotentis aeterno fruitur aspectu, qui vivit et regnat in saecula saeculorum. Amen.



SERMO X. De Incarnatione Filii Dei et humani generis reparatione.

1. Primum omnipotens Deus hominem in paradiso ad suam imaginem et similitudinem creavit, et aeternum [Col. 0862B] eum esse voluit; sed postquam de paradisi gaudiis, culpa exigente, repulsus est primus humani generis parens, et in hujus exsilii atque caecitatis quam patimur aerumnam venit, jam illa coelestis patriae gaudia quae prius contemplabatur videre non potuit. In paradiso quippe homo assueverat verbis Dei perfrui, beatorum angelorum spiritibus cordis munditia et celsitudine visionis interesse. Has autem homo delicias tunc amisit, cum in paradiso peccavit. Postquam huc cecidit primus homo, ab illo quod contemplabatur mentis lumine secessit, ex cujus videlicet carne nos in hujus exsilii caecitate nati, audivimus quidem esse coelestem patriam; audivimus ejus cives angelos Dei, audivimus eorumdem angelorum socios spiritus justorum perfectorum; sed carnales quique, quia illa [Col. 0862C] invisibilia scire non valent per experimentum, dubitant utrumne sint quae corporalibus oculis non vident. Dum esse summa et invisibilia audiunt, diffidunt an vera sint, quia sola haec infima in quibus nati sunt visibilia noverunt, unde factum est ut ipse invisibilium et visibilium creator ad humani generis redemptionem unigenitus Patris veniret. Unigenitus Patris idcirco incarnatus est, ut nos ad fidem introduceret. O quanta est bonitas Dei nostri, qui nos creavit et liberavit, opprobria multa et irrisiones verborum pertulit a perfidis Judaeis, ut nos per ejus exemplum veram patientiam servaremus, insultantium alapas accepit, ut animas credentium laqueis diaboli liberaret; a perfidorum sputis faciem non abscondit, [Col. 0862D] ut nos ablueret aqua salutis; tacitus flagella toleravit, ut nos ab aeternis suppliciis faceret salvos; colaphos pertulit, ut nobis perennes honores inter choros angelorum tribueret, in siti sua fellis amari tudinem accepit, ut nos aeterna dulcedine debriaret, ut vitam mortuis praepararet, usque ad mortem ipsa Vita pervenit. Cur itaque asperum creditur ut a Deo homo toleret flagella pro malis, si tanta Deus mala pertulit ab hominibus pro bonis? aut qui sana intelligentia de percussione sua ingratus existit, si ipse hinc sine flagello non exiit, qui hic sine peccato vixit? Haec omnia et alia multa redemptor noster pro nostra salute sustinuit, et nos debemus pro ejus amore omnia vitia et concupiscentias malas relinquere, quia ille nos in tantum amavit, ut pro nobis [Col. 0863A] suum sanctum sanguinem fuderit. Sequamur ergo, fratres charissimi, districtam et asperam redemptoris viam. Non nos terrenarum amor superet, non superbia inflet, non ira dilaniet, non luxuria polluat, non invidia consumat. Amore nostro, fratres charissimi, redemptor noster occubuit, et nos amore ejus discamus vincere nosmetipsos. Quod si perfecte agimus, non solum imminentes poenas evadimus, sed communi cum martyribus gloria remuneramur.

2. Hanc itaque spem habentes, fratres charissimi, mundemus nos ab omni inquinamento carnis et spiritus, et quidquid malum ac sordidum est, nec corpore agamus, nec animo cogitemus, sicut decet sanctos, ut in futura resurrectione ad gloriam, non ad poenam, ire mereamur. Alii enim resurgent ut a Deo [Col. 0863B] coelestia praemia consequantur, alii vero ut cum diabolo aeterna tormenta patiantur. Sic enim de iniquis et injustis Dominus in Evangelio dicit: Tunc ibunt impii in ignem aeternum, justi autem in vitam aeternam. Hanc ergo, fratres charissimi, resurrectionem, quae apostolicis ac divinis vocibus roborata est, firmissime custodite. Scitote resurrexisse a mortuis Dominum nostrum Jesum Christum, et immortalem factum sedere ad dexteram Patris, qui nos ad similia resurrectionis praemia provocare dignatur. Exhibete ergo vos dignos quibus coelestis et aeterna illa gloria conferatur, quam tunc potestis adipisci, si vos sanctos in omnibus servetis. Abstinete vos ab omni opere malo, ab odio, inimicitiis, ebrietatibus, fornicatione, a furto et perjurio. Quia haec omnia et his similia odit [Col. 0863C] Deus, et eos qui ista faciunt puniet in futuro. Estote ergo benigni, misericordes, humiles, pudici, et ea semper operantes quae in sanctis suis Deus diligit, ut possitis cum sanctis ejus ad vitam aeternam pervenire, per Jesum Christum Dominum nostrum, qui nos protegere in omnibus, et sua gratia adjuvare dignetur. Ipsi gloria cum Patre et Spiritu sancto in omnia saecula saeculorum.



SERMO XI. De duobus regnis a Deo statutis.

Duo regna statuit Deus, praesentis dico temporis et futuri, et tempora utrique constituit, statuitque exspectare judicii sui diem, quam ipse definivit, in qua habenda sit rerum omnium animarumque discretio, [Col. 0863D] ut impii quidem pro peccatis suis igni tradantur aeterno, hi vero qui secundum voluntatem conditoris Dei vixerunt, pro bonis operibus benedictione suscepta, clarissima luce fulgentes, introducti ad aeternum saeculum, ineffabilium bonorum munera aeterna percipiant. Modo fratres dies purificationis sancta, et spirituales jam animae sunt, in quibus aliqua corporis fatigatio, animae vero lucra inveniuntur, et ideo, sicut Apostolus dicit: Ecce nunc tempus acceptabile, ecce nunc dies salutis, ideo vacare Deo studeamus soli, et chara saeculi transeuntia relinquamus, et Deo pio patri adhaereamus, admonente psalmista ac dicente: Vacate et videte, quoniam ego sum Dominus. Vacare ergo Domino est laudibus ejus insistere, et onera peccatorum per poenitentiam abjicere, et ad [Col. 0864A] Deum conditorem convertere. Nolite imitari malos Christianos. Sunt enim, quod pejus est, qui post baptisma multa crimina et peccata committunt, et medicamentum poenitentiae non requirunt, sed per omnes scelerum campos, laxatis peccatorum habenis, per praecipitia luxuriae feruntur infernis, et sine ulla compunctione vel correctione vitae ad altare accedere et communicare praesumunt. Vos vero qui baptizati estis, nolite imitari tales, ne forte si eos imitari volueritis, cum ipsis aeterno supplicio pereatis. Custodite in vobis baptismi sacramentum, ebrietatem velut inferni foveam fugite, superbiam, invidiam, vanitatem quasi gladium diaboli pertimescite. Nolite detrahere, quia, sicut scriptum est: Qui detrahit fratri suo eradicabitur de terra viventium. Nolite maledicere, [Col. 0864B] quia scriptum est: Neque maledicentes regnum Dei possidebunt. Nolite falsum testimonium dicere, quia scriptum est: Testis falsus non erit impunitus. Nolite mentiri propter quod scriptum est: Os quod mentitur occidit animam. Nolite vos invicem odio habere, quia scriptum est: Qui odit fratrem suum homicida est, quia quicunque fecerit hoc mali, perdit baptismi sacramentum. Nolite facere furtum in quolibet ingenio. Fraudes nolite committere. Stateras dolosas et mensuras duplices quasi mortifera venena vitate. Ad ecclesiam frequenter convenite, sacerdotibus vestris et honorem et amorem impendite. De ipsa substantia vestra et decimas reddite, et secundum vires vestras eleemosynas facite, nolite munera super innocentes accipere, sed quotiescunque [Col. 0864C] causas auditis, Deum attendite, et justum judicium judicate, ne forte dum pecuniam injuste vultis adquirere, aeternum supplicium non possitis evadere. Qui de salute animae suae attentius cogitat, unde laeditur quantum potest fugiat; qui enim non cogitat nisi de ista tantum vita, animalibus et pecoribus similis est. Quid enim quaerunt animalia nisi manducare et bibere atque dormire? Talis est qui plus cogitat de carne sua quam de anima, qui plus diligit gulam aut luxuriam quam castitatem atque justitiam. Scire debetis, charissimi, quia ideo Christiani facti sumus, ut semper de futuro saeculo et de aeterna beatitudine cogitemus, et plus pro anima quam pro corpore laboremus, quia caro nostra paucis annis erit [Col. 0864D] in mundo. Anima enim nostra, si bene agimus, sine fine regnabit in coelo. Poenitentiam itaque agamus, fratres, ut peccatorum propitiatorem Deum habere mereamur. Deprecemur eum, quia exacerbavimus eum; humiliemur, ut exaltet nos; defleamus, ut laetificet nos, plangamus, ut consoletur nos; projiciamus a nobis consuetudinem malam et quasi vestimento virtute animi induamur, maxime nos qui jam conversationem angelicam promeruimus, ut ad angelorum consortium mereamur pervenire, ubi, ab auditu malo liberati, illam felicem et desiderabilem vocem mereamur audire: Euge, serve bone et fidelis, intra in gaudium Domini tui, praestante Domino nostro Jesu Christo qui vivit et regnat in saecula saeculorum. Amen.



SERMO XII. Exhortatio de jejuniis Quadragesimae.
[Col. 0865A]

1. Nos sumus constituti, dilectissimi fratres, ut vobis viam salutis vestrae ostendamus, prout divina clementia intelligentiam nobis dare dignatur. Ideo rogamus ut intenta mente et pia devotione Domini mandata in omni hora diligenter facere studeatis, ut, in charitate divina firmati, nullis tentationibus ab illa separemini, sed semper facientes quod bonum est, abundetis in spe et virtute Spiritus sancti, ut per ejus gratiam fidem quam accepistis et baptisma conservare valeatis ante conspectum summi Dei et Salvatoris nostri Jesu Christi, quia creati sumus ad laudem sui sancti nominis, qui dilexit nos et lavit [Col. 0865B] nos a peccatis nostris in sanguine suo, quia mortem pro nobis sustinuit, ut per suam mortem destrueret eum qui habebat mortis imperium, id est, diabolum, et humanum genus ab ejus potestate eripiens, aperuit credentibus regna coelorum, ubi perfruuntur vitam aeternam fideles, fructum maximum habentes aeternae vitae. Maximus fructus est solus Deus, vitae aeternae remunerator, et ideo secundum solum Deum et Dominum nostrum adoremus, et ipsi soli serviamus, ut ipse nos remunerare dignetur fructum amplissimum. Fugiamus omnia quae diabolicae subjacent potestati, ut, divina virtute roborati, praevaleamus contra ejus antiquas nequitias.

2. Debemus, charissimi fratres, misericordiam redemptoris nostri Domini Jesu Christi omni devotione [Col. 0865C] semper laudare, et pia intentione ejus praecepto nos subdere, cum bona voluntate et charitate sincera, maxime tamen in istis sanctis diebus quae nunc incipiunt, animam nostram et corpus jejunando, orando, eleemosynam dando, majestati divinae committere, quia pro nostra salute Jesus Christus Dominus noster ad homines veniens, jejunavit quadraginta diebus et quadraginta noctibus, et nullum omnino cibum sumpsit. Nos quoque, in quantum possumus, annuo Quadragesimae tempore, carnem nostram per abstinentiam affligere conamur, quia opus est nobis ut ab illicitis cogitationibus verbisque et factis jejunemus, viventes in coelestibus spiritualibusque praeceptis. Lege Mosaica universo populo [Col. 0865D] est praeceptum decimas et primitias offerre Domino Deo. Ita debemus principia voluntatum, consummationesque operum nostrorum ad Dei gratiam offerre, et in nostro corpore persolvere decimas dierum anni, nunc in isto sacratissimo tempore, quia isti sunt dies qui constituuntur ad hoc, ut carnis nostrae decimas in his Deo demus. A praesenti enim die, ut nostis, charissimi fratres, usque in pascha dies quadraginta et duo fiunt, quorum triginta sex jejunamus, et sex dominicis cum laetitia usi sumus victum nostrum. Dum vero per trecentos sexaginta dies annus ducitur, totum anni tempus XXXVI dierum numero decimatur. His diebus oportet nos ad ecclesiam venire, actuumque nostrorum operatione, mundo corde et casto corpore in conspectu divinae [Col. 0866A] majestatis humiliter offerre, rogando Deum omnipotentem, ut nobis indulgere dignetur, quod negligentius totum annum viximus quam debuimus. Haec, fratres charissimi, sapienter ac fideliter cogitantes, ad poenitentiae remedia confugere festinemus, et per castitatem, per opera justitiae et misericordiae, aeterna nobis apud Deum praemia comparemus. Eo diligentius debemus dies istos bene operando peragere, quia magnam indulgentiam peccatorum nostrorum apud Deum merentur jejunia, si propter amorem Dei aguntur, et non per gloriam inanem.

3. Hoc est perfectum jejunium et rationabile, quando corpus nostrum jejunat, anima orat, facilius per jejunium oratio penetrat coelum. Tunc enim homo spiritualis effectus angelis conjungitur. Per hoc [Col. 0866B] enim prosternuntur vitia, humiliabitur caro, diaboli tentamenta vincuntur. Nolite negligere animam vestram, sed sicut carni vestrae, ne deficiat, cibos quotidie praebetis, sic mentis vestrae quotidiana alimenta bona sint opera. Cibo corpus pascitur, pio opere spiritus nutriatur; quod moriturae carni tribuitis, victurae in perpetuum animae non negetis. Vita corporis anima est: vita animae Deus est, et sicut corpus mortuum est sine anima, ita anima mortua est sine Deo. Ideo Jesum Christum salvatorem nostrum habeamus in corde per opera bona, ut animam nostram et corpus conservare dignetur. Rectum est unicuique diligere Dominum Deum ex toto corde, ex tota mente, totaque virtute, et proximum [Col. 0866C] sicut seipsum; nullusque hoc alteri faciat, quod sibi fieri non vult. Idcirco, charissimi, videte, ut mundetis corda vestra, et ut castigetis corpora vestra, ut digni habeamini Spiritum sanctum accipere, cujus habitatio et domus estis, recte credentes et bene agentes, non mortalis, sed aeterna spiritualis.

4. Vigilate, fratres, in omni opere bono, retinete in memoria quae audistis in praedicatione salutis vestrae, et facite quae praecepta sunt. Habete Christum in corde, et signum sanctae crucis in fronte. Multos habemus inimicos invisibiles, qui cursum nostrum impedire contendunt, et loqueos subversionis suae ponunt in itineribus nostris, ut irretitos dilectionibus noxiis gressum vitae nobis intercludant. Contra hos signaculo crucis Christi armate [Col. 0866D] vos, quia hoc est quod fugiunt et timent maligni spiritus, inimici nostri, quia per hoc signum illi damnati sunt, per hoc et nos liberati sumus. Hoc ad omne opus primum ponamus, hoc dormientes muniat et vigilantes armet, ne nobis insidians hostis dormientibus vel vigilantibus in aliquo negotio possit nocere. Nam et rex noster, hoc est Jesus Christus, si nos viderit pro quacunque tribulatione vel metu ad suum convolare vexillum, statim nos dextra potentiae suae ab omni adversitate in laudem et gloriam nominis sui sancti eruet et proteget. Est namque laudandus et colendus verus Deus, qui sperantes in se custodit. Illum rogemus, dilectissimi fratres, ut nos hic protegat et ad vitam perducat aeternam.



SERMO XIII. Quare jejunia Quadragesimae magis aliis jejuniis veneranda sint.
[Col. 0867A]

Debemus, fratres charissimi, semper in omni tempore nos humiliare et servire Domino Deo nostro, sed maxime in istis sanctis diebus Quadragesimae. Indicamus vobis, fratres, quare ista sancta jejunia magis aliis jejuniis venerare debemus: quia Redemptor noster, ad homines veniens, jejunavit quadraginta diebus et quadraginta noctibus, et nullum omnino cibum sumpsit. Nos quoque, in quantum possumus, cum Dei adjutorio per abstinentiam mundemus nos a peccatis nostris. Scitis quia a praesenti die usque ad paschalis solemnitatis gaudia sex hebdomades veniunt, quarum videlicet dies [Col. 0867B] quadraginta et duo fiunt, ex quibus dum sex dies Dominici abstinentiae subtrahuntur, non plus in abstinentia quam XXXVI dies remanent; dum vero per trecentos et sexaginta dies annus ducitur, nos enim per XXXVI dies affligimur, quasi anni nostri decimas Deo damus, ut qui nobismet ipsis per acceptum annum viximus, auctori nostro nos in ejus decimis per abstinentiam subdamus. Unde, fratres charissimi, sicut offerre in lege jubemini decimas rerum, ita offerre contendite et decimas dierum. Unusquisque, in quantum virtus suppetit, carnem maceret, ejusque desideria affligat, quia caro nos laeta traxit ad culpam, afflicta reducat ad veniam, ut qui per peccatum cecidimus, per veniam resurgamus, et semper quod bonum est faciamus, quia apostolus [Col. 0867C] dicit: Unusquisque quodcunque bonum fecerit, hoc percipiet a Domino. Unde, fratres, quodcunque boni facere potestis, facite sine tristitia, quia scriptum est: Hilarem enim datorem diligit Deus. Studeat vero ab omni opere malo se unusquisque continere, et non solum a fornicatione, quod etiam nunquam facere licet, sed etiam a legitimo conjugio se abstineat in istis quadraginta diebus. Abjiciat similiter a se jocos otiosos et verba vana et turpia, et meditetur die ac nocte omne opus suum ad laudem Domini nostri Jesu Christi convertere, cum sanctis orationibus et vigiliis et eleemosynis, et in ecclesia convenientibus, et quando ad ecclesiam venerit, roget Deum omnipotentem, ut dirigat viam ejus ad ipsius [Col. 0867D] voluntatem, et sua dimittere peccata dignetur, et verbum Dei libenter audiat, et alterum non impediat, quia Dominus nos admonet dicens: Petite et dabitur vobis, quaerite et invenietis, pulsate et aperietur vobis. Et ista sancta jejunia in voluntate Dei peragamus, quia jejunium res sancta est, opus coeleste, quod qui sancte agit, Deo jungitur et spiritualis efficitur. Per hoc enim prosternuntur vitia, humiliatur caro, diaboli tentamenta vincuntur. Ideo fugiamus omnia vitia, fornicationem, immunditiam, inimicitiam, contentionem, aemulationem, iram, rixam, dissensionem, homicidium, invidiam, ebrietates, comessationes, et habeamus charitatem et gaudium, pacem et longanimitatem, patientiam et bonitatem, modestiam et continentiam, ut instructi bonis operibus, vincere [Col. 0868A] valeamus tentamenta diaboli, et crescere in timore Dei, et nunc et semper ejus facere voluntatem, quia omnibus horis oportet nos esse ornatos et splendidos et maxime in istis XL diebus, quia in his, ut superius diximus, anni nostri decimas Deo dare debemus. Fratres charissimi, mundemus semper corpus et animam, ut in hora exitus nostri Deo digni inveniamur, et in die judicii, cum Dominus noster Jesus Christus venerit in majestate sua cum angelis suis, mereamur ad vitam aeternam venire, et ibi semper beate vivere, ubi est certa securitas, secura tranquillitas, tranquilla jucunditas, felix aeternitas, aeterna felicitas, ubi est amor perfectus, timor nullus, aeterna salus exuberat, veritas regnat, ubi nec fallit quisque, nec fallitur, ubi sunt omnia bona [Col. 0868B] Dominus noster Jesus Christus, qui cum Patre et Spiritu sancto vivit et regnat Deus per omnia saecula saeculorum. Ipse nobis concedat ut ad illam vitam et felicitatem perveniamus. Amen.



SERMO XIV. In die solemnitatis paschalis.

1. Gratias Deo Salvatori nostro, qui nos sanos pervenire permisit ad celebrandum diem Dominicum paschalis solemnitatis. Hodie in universo mundo in sanctis Christi Ecclesiis resurrectio nostri Salvatoris Jesu Christi Domini nostri celebratur. Ideo decet, fratres charissimi, ut aliquid de tam magna solemnitate loquamur. Apparuit autem Jesus Christus in carne, mori dignatus est ex voluntate, resurrexit ex potestate, et ostendit exemplo quod nobis [Col. 0868C] promisit in praemio. Solus ille in tempore mortuus est, et tamen solus minime surrexit. Nam scriptum est: Multa corpora sanctorum quae dormierunt resurrexerunt. Ecce cum Deo homines resurrexisse cognoscimus, et quos puros fuisse homines non dubitamus. Si igitur membra nostri Redemptoris sumus, praesumamus in nobis quod gestum constat in capite, quod est Christus Jesus. Ille enim, sicut Paulus apostolus dicit: Mortuus est propter delicta nostra, et resurrexit propter justificationem nostram. O magna clementia Redemptoris nostri unigeniti Filii Dei, et Salvatoris nostri Jesu Christi Domini nostri, qui venit in hunc mundum peccatores salvos facere, quia omnes homines ante adventum [Col. 0868D] Salvatoris per culpam rei erant primae praevaricationis Adam et Aevae uxoris ejus!

2. Audistis saepe, fratres charissimi, quomodo primi parentes nostri Dei praeceptum transgressi sunt, et nunc breviter dicamus. Erant enim constituti in paradiso felicitatis tantae, ut si voluissent in illa paradisi beatitudine custodire ut a fructu prohibitae arboris se abstinerent, semper absque morte et miseria fuissent. Praecepit enim eis Dominus Deus, ut de fructu unius arboris non manducarent, ne totum eis licitum esse putarent, et similes se Deo crederent, si nulla lege tenerentur, et paradisus ille in terra positus est, et tamen tantae, sicut supra diximus, felicitatis, ut si Dei praeceptum custodirent, semper absque morte et miseria fuissent, donec [Col. 0869A] translati essent in regna coelestia. Sed antiquus hostis invidendo de tanta gloria hominis, quia noluit ut homo tantam haberet felicitatem, de qua ipse per suam superbiam dejectus est, quia a Deo bonus fuit creatus, sed per suam superbiam cecidit de coelo, et ideo invidebat de hominis gloria, quia ille perdiderat suam, propterea tentando per serpentem suasit mulieri ut ederet de fructu illius ligni de quo Dominus praecepit ut non ederent, et dixit: Si gustaveritis de ligno, aperientur oculi vestri, et eritis sicut dii, scientes bonum et malum. Consensit mulier suasioni, et comedit, et dedit viro, et comedit ipse, et tunc post peccatum ambo dejecti sunt de paradiso in hanc miseram vitam, et omnis homo propter illam transgressionem sub mortis imperio tenebatur, [Col. 0869B] et omnes ad inferni claustra descenderunt, justi tamen ibi non arserunt, sed tamen fuerunt in inferno, sedentes in tenebris et umbra mortis, et nullus hominum potuit illam damnationem a se excutere, sed omnes in inferno detenti sunt, donec Jesus Christus Dominus noster per uterum Mariae semper virginis nasci in mundo dignatus est, ut idem fieret hominum liberator qui fuit creator, et in eadem carne, quam pro nostra omniumque salute suscepit, multas injurias a perfidis Judaeorum populis sustinuit, non ut se vindicare non potuisset, sed exemplum nobis patientiae exhibuit, ut cum tolerantia tribulationes et injurias patiamur. Ille tentationes diaboli sustinuit, et eum sua virtute superavit, et in abyssum eum sua divinitate mergere potuit, [Col. 0869C] et tamen nisi mansuetudinis verba non respondit. Toleravit a perfidis Judaeis multa blasphemia verborum et insuper flagella, sputa, alapas, spineam coronam, et incisiones multas, et post ista omnia et alia multa, in cruce positus, clavis corpus suum perforari non renuit, animam ponendo mortem sustinuit, nulla necessitate, sed propria voluntate in sepulcro carnem reposuit, et ad inferna descendit, et mortis principem colligavit, id est, diabolum, vectes ferreos portarum inferni confregit, et omnes justos inde eripiens, in libertatem pristinam revocavit, resurgensque a morte, lucem salutis aeternae nobis in se credentibus demonstravit.

3. Hanc resurrectionis ejus gloriam annua devotione [Col. 0869D] venerantes hodie colimus. Laetemur ergo, dilectissimi, et exsultemus in Domino, quia in ista sancta solemnitate Redemptor noster resurgendo vitam nobis immortalem ostendit, et per suam gratiam daturus est, si nolumus transmigrare ad virtutes a vitiis. Idcirco mundemus nos ab omni iniquitate et serviamus Domino Deo nostro Jesu Christo, quia ille pro nobis suum sanctum sanguinem fudit, ut nos redimeret ab omni iniquitate. Ideo debemus sancte et juste et pie vivere in hoc saeculo, et nihil ante Dei amorem ponere, qui nos in tantum dilexit, ut pro nobis, sicut diximus, ipse moreretur. Nunc, fratres charissimi, ejus resurrectionem gaudentes celebremus, et ei puro corde et casto corpore, nosmetipsos praeparemus, ut per haec festa paschalia, quae [Col. 0870A] hic agimus, pervenire ad coelestia mereamur, et ibi semper beate vivere cum sanctis angelis et cum omnibus justis, sicut ipse Dominus dixit: Tunc justi fulgebunt sicut sol in regno Patris eorum. Ad illam aeternam laetitiam nos perducere dignetur, qui nos creavit Jesus Christus Dominus noster, qui regnat cum Patre in unitate Spiritus sancti Deus per omnia saecula saeculorum. Amen.



SERMO XV. De abrenuntiatione in baptismate.

1. Audite, fratres, et attentius cogitetis quid in baptismo renuntiastis. Abrenuntiastis enim diabolo, et omnibus operibus ejus et omnibus pompis ejus. Quid sunt ergo opera diaboli? Haec sunt superbia, idololatria, invidia, homicidium, detractio, mendacium, perjurium, [Col. 0870B] odium, fornicatio, adulterium, omnis pollutio, furta, falsum testimonium, rapina, gula, ebrietas, turpiloquia, contentiones, ira, veneficia, incantationes et sortilegos exquirere, strigas et fictos lupos credere, abortum facere, Dominis inobedientes esse, phylacteria habere. Haec et his similia mala opera sunt diaboli, et his omnibus in baptismo renuntiastis, et, sicut Apostolus dicit: Qui talia agunt digni sunt morte, et regnum Dei non consequentur. Sed quia credimus per Dei misericordiam ut his omnibus superius dictis corde et opere renuntietis, ut veniam consequi mereamini, admoneo vos, fratres charissimi, ut reminiscamini quod omnipotenti Deo promisistis.

2. Primitus enim promisistis credere in Deum omnipotentem, [Col. 0870C] et in Jesum Christum Filium ejus, et in Spiritum sanctum, unum omnipotentem Deum in Trinitate perfecta.

3. Haec sunt mandata Dei quae facere et conservare debetis, ut Deum, quem confessi estis, diligatis ex toto corde, ex tota mente, et ex tota virtute. Deinde proximos vestros tanquam vosmetipsos. In his omnibus mandatis tota lex pendet et prophetae. Estote patientes, estote misericordes, benigni, casti, impolluti. Filios docete ut Deum timeant, familiam similiter. Discordes pacate. Qui causas audit, juste judicet, munera non accipiat, quia munera obcaecant etiam sapientes.

4. Diem Dominicum observate, ad ecclesiam convenite, [Col. 0870D] ibi orantes et non verbositantes. Eleemosynas date juxta vires, quia sicut aqua exstinguit ignem, ita eleemosyna exstinguit peccatum. Hospitales invicem peregrinos suscipite, infirmos visitate, viduis et pupillis ministrate, decimas reddite ecclesiis, et quod tibi non vis, alii ne facias. Deum solum ubique timete. Servi subditi estote dominis, et domini justitiam conservate servis. Orationem Dominicam et Symbolum tenete, et filiis vestris tradite et filiolis vestris, quorum in baptismo fidejussores exstitistis. Jejunium amate, justitiam diligite, diabolo resistite, Eucharistiam per tempora sumite. Haec sunt opera quae Deus jussit facere et conservare, et his similia.

5. Venturum Christum credite, et carnis resurrectionem, [Col. 0871A] et judicium omnium hominum. Ibi discernuntur impii in ignem aeternum, justi autem in vitam aeternam. Ibi est vita cum Deo sine morte, lux sine tenebris, salus sine aegritudine, satietas sine fame, felicitas sine timore, gaudium sine tristitia. Ibi aeterna gloria, ibi fulgebunt justi sicut sol, quoniam oculus non vidit, nec auris audivit, nec in cor hominis ascendit quantum praeparavit Deus diligentibus se.

6. Hoc etiam vos moneo, fratres charissimi, quia natalis Domini imminet, ut abstineatis vos ab omni luxuria et ab omni fornicatione, et ab omni immunditia, [Col. 0872A] et ab omnibus operibus malis. Iracundiam et odium et invidiam velut venenum de vestris cordibus respuite. Castitatem etiam cum propriis uxoribus conservate. Ornate vos bonis operibus. Eleemosynas pauperibus Christi erogate. Ad convivia lautiora pauperes frequenter revocate. Pacem cum omnibus custodite, discordes pacate. Hoc si fideliter, Christo adjuvante, volueritis adimplere, et in hoc saeculo ad altare Domini securiter potestis accedere, et in futuro ad aeternam beatitudinem feliciter pervenire.



SANCTI BONIFACII MOGUNTINI ARCHIEPISCOPI OPERUM QUAE EXSTANT OMNIUM PARS TERTIA. MISCELLANEA OPUSCULA.




[Col. 0871]
I. [a 1Kb] VITA ET MARTYRIUM S. LIVINI EPISCOPI ET MARTYRIS. [OPUS BONIFACIO ASCRIPTUM.]



PROLOGUS.
[Col. 0871B]

Bonifacius homo peccator, servus servorum Domini nostri Jesu Christi, universis sub auctoritate sanctae et individuae Trinitatis super firmam petram fundatis Ecclesiis, in summa felicitate, gloriam felicitatis aeternae.

Beatissimi Patris et Deo dilecti pontificis Livini venerandus gloriosae passionis triumphus hodiernam solemnitatem gaudii nostri, in magnae venerationis honore caeremonialiter nobis celebrandam, et votivis adhibendam, sancivit, inclyta tanti Patris ad declaranda mundo meritorum praeconia. Quibus hortamur affectualiter congratulari, excitante nos ad hujus devotionis gaudia ipso rorantis anni solemni tempore, quo triumphalis palma certaminis idem [Col. 0871C] agonotheta victoriosissimus et martyr mirificandus ex praesentis saeculi conflictu indomabiliter pro sanctae Trinitatis confessione belligerando, atque persequentium triumphando imitationes, et atrocium poenarum agitationes, laetus transmigravit, Regemque coeli adiit, emeritae dignitatis lauream in confessione martyrum inthronizandus, parilique honore glorificandus, atque eorum contubernio fruiturus in [Col. 0872B] beatitudine pacis aeternae. Hujus denique tam excellentissimae sanctitatis Christi athletae magnarum virtutum insignia, quae vestrae expandimus dilectioni, tribus discipulis suis retexentibus comperiebamus, videlicet Foillano, Elia et Kiliano, qui, piae charitatis affectu, ut fatebantur, sua quaeque renunciantes ob spem vitae aeternae, ejus conglutinaliter studuerunt adhaerere vestigiis, et instrui admonitionibus, et conformari exemplis. Qui etiam manus nostras osculando, provolutis in terram genibus, per aegra lacrymarum suspiria, imprecati sunt ea a nobis scribi, et posteris conservanda mandari. Quorum multum renisi sumus voluntati, quoniam nostrae parviculae pertimescebamus tantillitatem. Sed enim debiti amoris jus, teneritudine suae enervationis, [Col. 0872C] geminae quoque dilectionis gemmifluis alis, nostri transcendit arcana devoti pectoris, tandem illa fraternae conglutinationis aspiratio, ipsum animum nostrum suis viribus diffidentem, fragili in audacia subeundae difficultatis, Spiritus sancti tentamine, gratia cooperatrice, refluxit, et charitati eorum satisfacere studuimus, et hoc ad laudem et gloriam pii Patris verbatim enodari dignum censuimus.



INCIPIT PASSIO SANCTI LIVINI EPISCOPI ET MARTYRIS.
[Col. 0873A]

Tempore igitur quo Calomagnus, inclytus rex Scotorum, in Christianae religionis vir magnificus polleret virtutibus, et sceptra regni et imperialis monarchiae columen, superna Providentia, auspicabiliter gubernaret, erat quidam senator Scotigena, nomine Theagnius, ex spectabili stemmate nativae nobilitatis excellentissimus, ipsius regis optimatum princeps, et prae cunctis aulicis suis archialiter apicem gerens; vir strenuus, regaliumque secretorum summista industrius, et summae prudentiae compositionibus longe lateque loquaci rumore perlatus. Habuit etiam conjugem, Agaliniam nomine, venustam prosapia et meritis, praeclaram filiam videlicet [Col. 0873B] Ephigenii Hibernensium regis clarissimi. Qui, Domino inspirante, pari confoederati spiritu, divinisque praecincti legibus, mire virtutis fulsere insigniis. Et quos Dominus sua perlustraverat gratia, tali dignatus est consolari gloria. Nocte quadam Dominica, dum in stratu suo, regali libitu perornato, pariter compositi repausarent nec vigilantes, nec integerrime obdormientes, visa est columba lactei coloris coelitus descendisse inaestimabili claritate coelestis gloriae fulgurans, et requiescere super capitale stratus eorum, et sereno vultu intueri in eos. Quae expandens alas suas obumbravit eos, et mellifluo ore tres lacteolas stillavit guttulas instar mundissimi lactis in beatis labiis Deo dilectae feminae, et coelo refusa subvolavit aethera. Mox vaporabilis splendor [Col. 0873C] nimia odoriferae suavitatis fragrantia totum illud regale perlustravit palatium usque mane irreverberatis radiis protensus. Infans vero, quem beata mater tunc forte gestabat in utero, jam vivifico flatu irradiatus, mobilibus subsistere coepit membris, et (ut certe credatis) supernae visitationis gratulabatur respectibus.

Tunc magnanimus dux Theagnius et venerabilis matrona Agalunia, hujusmodi aromatis raritate attoniti, jam aurora radiante, venire ad se fecerunt dominum Menalchium germanum ipsius ducis, qui tunc archipontificatus jura regebat, virum probabilem et sanctimoniae sublimitate egregium, eique tanti negotii res diligenter expandunt. Qui, Spiritus sancti gratia inspiratus, respondit altrinsecus: Haec [Col. 0873D] visio divinitus manifesta, non solum exsultationis nostrae materia est, verum etiam multarum nationum gentibus gaudium erit, quoniam puer, Deo donante, nascetur vobis, jam in utero matris sanctificatus, et spirituali lacte refectus, summus pontifex, et lucerna patriae, et constantissimus propugnator legis divinae populis Dei est futurus in viam salutis aeternae. Venerandus natalis cum aderat quo clarissima genitrix et nomine digna Agalunia, superna visitatione perlustrata, benedictum hunc mundo protulit partum, omnes regionis illius incolas tanta mirae jucunditatis gaudia attigerat, et tam immensa serenitas clarissimis solibus, iisque ad exactum mensem, inclaruerat, ut cuncti admirarentur, [Col. 0874A] et tam magnorum gaudiorum tantarumque serenitatum instantiam nec in vetustissimis legisse (quid dicimus? nec ab antiquorum dictis Patrum se audivisse) fatebantur. Eodem quoque tempore beatus Augustinus, eximiae sanctitatis Pater, a beato Gregorio Romanae sedis apostolico pontifice transmissus Angligenarum primus antistes, et splendidissima summae veritatis lucerna, sui causa negotii, divina, ut intelligitur, providentia subministrante, ad praefatum regem Calomagnum convenerat, et ipse tantae raritatis admirabatur gaudium. Nam cuncti primates regis, universaque celsitudo regalis cum civibus patriae in mirum exsultationis conversi gaudium, et praesago veritatis Spiritu, mutuisque collocutionibus congratulabundi, atria secus, certo [Col. 0874B] pronuntiantes, hunc infantem Deo dilectum, populorum lumen, atque summum totius regionis patronum praedixerunt futurum.

Quem pius rex, et devotissima regina, cum venerandis pontificibus Augustino Anglorum episcopo et Menalchio archipraesule, de sacro fonte beatae regenerationis susceperunt, indentes ei nomen Livinus ex nomine germani gloriosae genetricis suae Agaluniae Hibernensis Ecclesiae archiepiscopi, qui apud Verbanos pro nomine Christi palmam martyris indeptus est. Qui mox ut de aqua levaverunt puerum, tum omnes qui aderant manifesta visione cernebant descendisse columniferum splendorem radiis splendidi solis splendidiorem, atque capiti benedicti pueri imminere, et dexteram auro clarissimo rutilantiorem [Col. 0874C] inde emicare, et ter ipsum infantulum signare sanctae crucis signamine, coelitus taliter sono intonante: Dilectus Deo et hominibus, cujus memoria in benedictione est. Hoc versiculo divina visio ad aetherea remeavit palatia. Talibus miraculorum coelestiumque mysteriorum exercitiis circumdati rex et regina, atque venerandi Patres divini mysterii, summi videlicet pontifices Augustinus atque Menalchius, cum caeteris, pari devotionis intentione, Dominum Christum in excelsis collaudavere.

Igitur electus Dei puer infantilem suam aetatulam rationabilibus suis continentiis excellens, dietim specie tenus imagines virtutis, quamvis tantilli deficerent corporis vires, tamen maturis machinabatur moribus a supernis se jam reposci civibus, ipsis [Col. 0874D] contubernalis optatusque indesinenter gestiens fieri amicus. Qui felicitati promerendae anhelabat, temporalibus, futurorum contemplatione, renuntiabat, et ubi fragilitate carnis in bene agendo dejici formidabat, spirituali subministratione corroboratus, studio perfectionis ascendendo magnifice pollebat. Ecce jam memorandus adolescens beatissimus scilicet Livinus athleta Christi perspicabilis, divini fervoris pudicitia galeatus, constantia fidei loricatus, et undique coelestis militiae fastigio conflagratus, cum jam novem annorum excederet aetatem, perpetuis meritorum praeconandus virtutibus, summi Regis signifer bellicosus, contra saevissimum hujus mundi tyrannum, et ejus lethiferos astus triumphaliter bellaturus, [Col. 0875A] talibus glorificari mirificis mundo orsus est insigniis. Sancto ergo die Pentecostes, quo praefatus dux Theagninus cum venerando puero, optimatumque suorum circumfusus comitatu, ad monasterium Deo aedificatum ad honorem sanctae Mariae virginis Dei genitricis, divinis refici laudibus cupiens, ac muniri Sacramentis, procederet, ecce incolae loci illius attraxere duos homines catenis ferreis colligatos, quos miserabiliter dementaverat serpens antiquus, et humano consortio frustraverat.

Quorum etiam unus virum et duas mulieres interemit, alter quoque uxorem ipsius et duos filios in sua dementatione in mortem prostravit. Quos venerabilis puer Livinus cernens, ait genitori suo, et comitatui ejus: Una mecum, charissimi, quaeso, [Col. 0875B] omnipotentis Dei clementiam flagitate, quatenus vestris orationibus, pro hujus negotii qualitate, gloriae suae respectus aperiat. Et expansis manibus, pariterque subjectis in coelum luminibus, oravit dicens: Deus Pater aeterne, praesidium tibi fideliter supplicantium, exorabilis miserator, tuis adesto famulis, et pio pectore nostris annue votis, et effloreat tuae benedictionis gratia super fabricam tui proprii plasmatis tam dirae imbecillitatis gravedine obsqualentem, ut clarificetur nomen tuum in ea, et tantae tuae clementiae favor ruminetur in saecula. Et mox omnibus conclamantibus Amen, venerabilis puer, scilicet Livinus, supernae pietatis signifer, processit impavidus, imponens manus super capita amborum, dixit: In nomine Patris et Filii, et Spiritus [Col. 0875C] sancti, cuncta diabolici phantasmatis illusio a vobis eradicetur, et mundemini in vas purissimum sanctae fidei, et efficiamini regnum Spiritus sancti. Tunc cunctis intuentibus, fumus teterrimus atro cruore permistus ex ore et naribus eorum ebullivit, interimque furvarum nigerrima conglomeratio muscarum effumavit, et stridenti confusoque sonitu in aerem evolando disparuit.

Quos mundatos coelestis medicus signamine sanctae crucis munivit, et in sancta confessione confirmavit. Qui fidentiore animo perspicaciores effecti, suis omnibus renuntiarunt, puerique beati Livini adhaerere coeperunt vestigiis, et reliquum vitae suae tempus in sancta conversatione secum perduxerunt. Quorum unus vocabatur Herimus, alius Simphronius, [Col. 0875D] in fide sanctae Trinitatis, exemplo pii magistri, experiuntur apud nos Deo digni et eximii confessores haberi, et cohaeredes regni Jesu Christi. Talibus igitur omnipotens Deus, caeterisque divinis praeconandorum insigniis magnalium, hunc dilectum famulum suum beatum Livinum mundo manifestari voluit, et perspicabili ratione discretialis suae dispositionis sic venerabiliter electorum suorum (quos ante mundi constitutionem in sempiternam sibi praeordinavit gloriam, quibus praeconibus veritatis suae lumen ostenderet) sacrosanctis contribunalium aggregari clementius decrevit, meritorum virtutibus. Sed egregiae etiam indolis puer divinis muneribus decoratus, spiritu humilitatis perlucidus, incomparabiliter [Col. 0876A] contemplatione futurae vitae suspensus, superna praeveniente gratia, et benigna ejus subsequente voluntate, totius perfectionis desudando appetebat columen possidere.

Ecclesiasticae vero normam disciplinae ad vitam suam contemplabiliter moderandam, orditum elegerat apud beatum Benignum presbyterum Scoticae generositatis alti sanguinis virum, sed altiori sanctarum virtutum clarificatione prolatum, a quo denique spirituali districtione cum devotae mentis teneritudine appetens conformari, et Davidicis psalmorum melodiis, et sanctorum Evangeliorum mellifluis lectionibus, atque caeteris divinis exercitationibus, perfectissime instrui, utpote superni respectus pransione refectus, quasi in specioso paradisiacae amoenitatis [Col. 0876B] campo pedem jam transfigens, per gradus virtutum dietim efficacissime exterminatis vitiis, transiret in gloriam. Cujus etiam subtilis intelligentiae, virique ingenii efficientiam quis expandat? Spiritus sancti gratia cooperante, nullis divinorum lectionibus studiorum, nullis bonorum moribus exemplorum aliqua difficultas percipiendarum rerum suae capacitati impedivit. De talibus commemorat ille egregius praedicator, qui dicit: Nulla ad discendum mora est, ubi Spiritus sanctus doctor adest. Dum in his Deo dilectus adolescens Livinus diligentissime floreret studiis, contigit magistrum suum Benignum dignae memoriae virum hac vita solvi, et superna promereri, cujus exitum discipulus vigiliis et orationibus commendabat Domino quotidie mira pietate [Col. 0876C] devotus.

Quaedam materfamilias, Salvia nomine, nutrix venerabilis pueri Livini, ex assidua sua infirmitate per multos languescens dies, ad fatalem jam properaverat horam, quae pondere mortis aggravari coeperat, et jam quasi ignota facies illius, exhaustis genis, nimiaque pallitudine opprimebatur, ac sub rigidis luminibus imbecilliter circumstantes intuebatur, nullum tamen agnoscens, quoniam obnubilatio externi visus impedivit eam. Unde ineluctabili moerentia non solummodo civium familiaris concio atque contectalis devota contubernalitas contristabantur, verum et gloriosus dux, et ejus palatinalis veneranda sublimitas, tanto dolori, affectuali cordis contritione, tenerrime compatiebantur. Quae jam cum in ruinam [Col. 0876D] mortis vergi videretur, et prorsus conclamata desperaretur, interim accersitus advenit sanctus Livinus puer properus, gloriosis virtutibus glorificandus, inter medios moerentium coetus, supernae illustrationis lumine fretus, ad grabatum properabat dilectae nutricis, jam mori incipientis. Et ubi humana intellexerat sopiri solatia, pia sollicitudine satagebat adhibere coelestia.

Stabat autem prope exanimos artus adolescens Deo dilectus Livinus, coelestis medicinae arte peritus, oculis ac manibus in coelum suspensus, lacrymis faciem perfusus, et, quod prae creberrimo singultu aegri doloris effari nequit, praecordialis ejus affectus clarescentibus meritis peroravit. Etiam finis erat [Col. 0877A] orationis. Tunc corpus delunctae, recepto spiritu convalescebat, resedit, manusque sursum extendit, et Deo gratias egit, et dixit: Quia cum per ignota et aspirantia viarum loca et caliginosa a nigris spiritibus perducerer, et in atram foveam sulphure et igne ebullientem immergerer, advenit sanctus Michael archangelus cum patriarchis Abraham, Isaac, et Jacob, et sancto Petro apostolo coelesti claritate fulgurans, minacique conspectu dixit illis tetris spiritibus: Ne inferatis animae isti, sinite eam, quoniam per dilecti sui Livini merita Christus jubet in corpus suum reverti. Illi confusi disparuerunt. Tunc sanctus Michael archangelus, et sancti patriarchae, et sanctus Petrus apostolus susceperunt animam meam, et in corpus meum deposuerunt. Jam gaudeamus, quia pium [Col. 0877B] pro nobis patronum habemus, pudicitiae et pietatis splendore a Deo coronatum, angelis comparem, civem patriarcharum, socium apostolorum, cohaeredem martyrum, et omnium coetui sanctorum coaequalem.

Haec et plura et similia his simplici pronuntians corde, atque suscepta benedictione beati Patris, post hoc, multa annorum tempora vixit incolumis. Cum vero talibus insigniis coelestis militiae egregius tiro magnificaretur in populo, expavescens ne, favore elatus humano, a culmine perfectionis suae privari videretur, et magnificae claritatis ejus speculo quaedam seducentium fomenta laudum commisceri pertimesceret, saepius solitudinem petens, cum tribus discipulis suis Foillano, Helia, et Kiliano, quos saepius praelibavimus, per arbusta et aviariorum fruteta [Col. 0877C] latitans, herbis et silvestribus pomis, aquarumque turbidarum parca libatione, ut mos illi erat, contentus. Omnia quaecunque habuit aut habere potuit, larga manu indigentibus hilaris distribuebat. Nam scriptor erat peritus, et huic operi sedulo invigilabat, sollicitus, praecipue, ut acquireret unde egentes et pauperes recrearet. Et ut sibi mundum et omnia quae in eo sunt crucifixum haberi sua sincera simplicitate patesceret, manuum suarum collaborans, summae aestimationis, ex pretio cujusvis emeriti, saepius aliquam partem indulsit, expavescens ne culpa tenacitatis implicaretur. Cujus virtutum favor velut aromatum suavissimus odor immarcessibili mellifluae dulcedinis fragrantia perfuse fumigans praefati regi Calomagni gaudio inedicibili perlustravit [Col. 0877D] palatium, et Scoticarum patriarum celebri rumore clarificavit regionem, et gratanter perfuderat pectora omnium.

Digna vero tanti viri praeconia pius rex admirabatur, atque iis quae per eum gloriose fiebant devoto favore congratulabatur. Et factum est ut cum honore sibi eum praesentari juberet, et ei humili supplicatione persuaderet dicens: O beatissime Pater, novimus te norma omnium virtutum florere, sicut bonorum exempla tuorum perhibent gestorum, idcirco toto mentis affectu rogamus te, ut nobiscum manere digneris, nostrisque regalibus opibus uti, et nos saluberrimis tuis monitis evangelicisque a te doctrinis mereamur perfrui. Hujusmodi quoque flagitationibus [Col. 0878A] idem gloriosus rex et optimates ipsius, et ipsi etiam cuncti subaulici, inquietabant per dies singulos amicum Dei. Vir quoque Domini Livinus a coelesti animum non reflexit foedere, sed plus cogitans quae sunt Dei quam quae sunt mundi, veritus si eorum voluntati satisfecisset, animi ejus sancta intentio quavis occasione maligni insidiatoris titillante posset commaculari, suaeque sobrietatis statu dejici.

His sollicitudinibus aegre fluctuanti astitit angelus Domini, eique intulit haec verba consolatoria, appellans eum proprio nomine et dicens: Ave, frater Livine, ne sis sollicitus, tempus est ut consolationem accipias, recede hinc, et vade ad beatum Augustinum episcopum, cujus doctrinis et piis informationibus, Domino cooperante, mirifice sublimaberis. His dictis [Col. 0878B] angelica visio remota est. Beatus autem Livinus, sciens erga se universa divinitus agi, permissione regis suscepta, a palatio quantocius discessit, angelica satagens jussa adimplere. Inter quoque iter agendum, cum properaret ad mare magnum, per quod transnavigare habebat, obviam venit ei juvenis perlucidus aspectu, habilis in incessu, dulcique affamine sic sanctum Dei exorsus est compellare Ne cuncteris, frater, ego sum quem Deus omnipotens custodem vitae tuae deputavit, et nunquam aberit tibi cura mei, sed defensor et dux adero in omnibus viis sive operibus tuis. Novi causam itineris tui, festinemus quo tendis, quia prosperum iter Deus dabit nobis.

Haec dicente eo et praecedente, sanctoque Livino [Col. 0878C] cum tribus discipulis suis subsequente pariter, illud magnum mare siccis pedibus transierunt, superna comitante clementia. Beatus vero Livinus, et saepius nominati discipuli sui, scilicet Foillanus, Helias, et Kilianus, quamdiu super aquas maris pedestri calle gradiebantur, tandiu visum est illis incedere per campum viridissimis graminibus, et rosarum liliorumque floribus albescentem, omnium speciosarum generibus herbarum vernantem. Cum autem ad littus convenissent, et in terra tutis gressibus consisterent, ductor eorum discessit ab eis, et videntibus illis, cum magno splendore niveae claritatis circumfusus ascendit ad coelum. Vir autem Dei, meritorum suorum cognoscens se efficientia divinitus magnifice [Col. 0878D] sic coruscari, humili pavore attonitus, pariter quoque spe supernae consolationis animatus, cum discipulis suis coelesti gratiae debitas laudes afferebat. His rite peractis, citato cursu secundoque itinere ad sanctum pervenit Augustinum episcopum, cujus adventum beatus episcopus per revelationem sancti Spiritus evidenter agnoscens, dilectumque Dei ministrum suae divinitus diligentiae inculcandum comperiens, benigne suscepit, miraeque charitatis devotione per quinque annos et tres menses nutrivit, litteris erudivit, et ad fastigium summae perfectionis, juxta angelicam promissionem, perspicabiliter suis Deo dignis exemplis conformavit, et ad honorem sancti sacerdotii sacrosancto ordine consecratum sublimavit, eique casulam purpuream auro gemmisque [Col. 0879A] composite perornatam, et stolam cum orario gemmis pretiosissimis auroque fulgido pertextam, in ipso die ordinationis suae, pro foedere aeternae charitatis, pius magister dilecto suo discipulo devoto amore contradidit.

Cum autem haec omnia gratia almi Spiritus cooperante digne complerentur, sacerdos Dei venerandus Livinus cum discipulis suis, benedictione pii magistri suscepta, beati videlicet Augustini praesulis eximii, superna comitante clementia, in patriam suam repedavit. In ejus quoque adventu princeps regni civesque patriae magna jucunditate gavisi sunt. Interim contigit Menalchum archipraesulem germanum gloriosi ducis Theagnii, patris beati sacerdotis Christi Livini, de hoc mundo feliciter migrasse, de cujus transitu luctus erat omnibus, et moerentia [Col. 0879B] inedicibili confundebantur universi. Illo quoque defuncto, praefatus rex Calomagnus, et ejus Palatinorum chorus, cum suis subaulicis, totiusque regionis illius confluentia, pari cordis affectu, conclamaverunt sanctum sacerdotem Livinum in honorem hujus ordinis dignissime sublimandum fore. His rex omnibus devotior consentiens, ter quaterque beatum virum in cathedra archiepiscopatus debito honore, Domino jubente, collocavit. Eadem vero hora quando episcopalem accepit benedictionem (ut consuetudo est pastores sanctae Dei Ecclesiae consecrari) caeteris praesentibus episcopis et clero, atque devoto populo ad declaranda beati antistitis Livini mundo merita, et ad confirmanda haec divina [Col. 0879C] ministeria vox superne dela a palam omnibus insonuit dicens: Ecce sacerdos magnus, qui in diebus suis placuit Deo, et inventus est justus. Necdum autem haec divina verba finierat sancta illa vox, cum subito apparuit super caput venerandi pontificis Livini corona rutilo auro et coruscantibus gemmis composita, ac vernantibus intexta floribus, et internis et externis, et desuper purpureis rosarum coloribus lucide perfusa, astantes fragrantia suae suavitatis replevit.

Hoc etiam praefigurabat fore beatissimum illum antistitem dignum Christi martyrem futurum in roseo sanguine sui martyrii fluidum, et diademate regni coelesti coronandum, in confessione martyrum beata immortalitate fruiturum in saecula. Gloriosus [Col. 0879D] igitur pontifex Livinus jura regiminis Domino concedente humili devotione suscipiens, spirituali amore succensus, gregem suae curae commissum fide, spe et charitate, caeterisque dominicae jussionis eruditionibus, sine quibus ad patriam claritatis aeternae non pervenitur, discreta pietate vigilando admonuit, docuit, correxit, atque perpetuae viriditatis pabulo largiter refecit. Coelestis namque medicus, sicut animas suorum medicari solebat, ita et aegra multorum corpora incolumitatibus humanis vitae superna clementia praesente restituebat. Inter alias etiam praeconandas meritorum suorum virtutes, postquam pontificali honore sublimatus est, Domini gratia cooperatrice, haec insignia operatus est miracula.

[Col. 0880A] Quidam paterfamilias Scotigena Abdias nomine paralyticus pariter et leprosus, omnique usu membrorum destitutus, sic praemortuus existens per novem annos, ut nec linguam ad loquendum movere, nec manus ad os porrigere, neque pedes ad se contrahere posset, sed totus jacebat rigidus in grabato, et nihil vitale in se habebat, nec mobile praeter os, et oculos, quorum nutibus sibi necessaria, vix innuebat praestari. Cum autem egregius praesul, hujus rei gratia, glorificandus peragraret ovilia, ovium suarum pabula aeternae vitae eis administrando, casu itineris sui domum illius languidi intravit, et ad ejus introitum mox infirmus ille caput erexit, loqui meruit, et quia sanitatem sentiebat in se, vociferabatur dicens: O bene mihi, o bene mihi, quis ingreditur? [Col. 0880B] Aut ipse Dominus Deus noster, aut angelus ejus visitat nos. Sanctus autem episcopus stabat admirans, ut forte nescius, quid suis praecedentibus meritis ibi Dominus fieri disposuerit, dixitque languido illi: Quid sic clamitas, frater? Pax tibi: surge, et porrige mihi modicum aquae, ut bibam, quia lassus sum valde. Tunc ille sanus surrexit, et jussa Dei viri devotus complevit, et cum eo gratias Deo laetus pro sanitate sua celebravit, et deinde vitae suae curricula incolumis praeterivit. Hoc insigni et admirando miraculo gloriose perpetrato, majus admirandum subsecutum est.

Cum quadam die per littus maris deambularet, ecce quidam nautae pervalida tempestate pervasi coeperunt vehementer periclitari, et cum omnibus [Col. 0880C] mercimoniis suis pessumdari. Quibus videns vir Domini extrema jam imminere, consueto Spiritus sancti fervore fretus, tuto calle super mare gradiens usque ad eos festinus pervenit, signumque sanctae crucis eis praetendit, et ait: Habete fiduciam in Domino, fratres, quia non despicit confidentes in se. His verbis quievit tempestas, et facta magna tranquillitas. Gubernatorem vero quem ex prora elapsum longe vi sua quantum est missio arcus, mare in se protraxit, cernens venerabilis pater mergi incipientem, cucurrit super fluctus ad eum, et dextera sua dexteram illius apprehendens extraxit eum, et secum ad arida perduxit, aliis prospero navigio subsequentibus, ac Domino Deo omnipotenti jucundis vocibus concinentibus, forte quod per [Col. 0880D] sanctum suum pontificem Livinum eos salvare dignatus est. Quis hujus viri praeconia tacet, nisi qui mutus est? Quis meritorum ejus virtutes fastidit haurire, nisi qui Christum negligit diligere? Nec enim eum aliud fecisse novimus, nisi quod Christum docuisse legimus. Erat quoque veritatis, humilitatis flos, lucerna justitiae, castitatis gemma, sobrietatis norma. In cunctis vero studiis suis insudabat, et quo virtutum universarum dux et exemplum fieret, studiose agebat. In orationibus frequens erat, vigi liis, jejuniisque contentus, inopes in eorum necessitatibus magnifice relevabat, hospitum et praesertim peregrinantium, monachorumque in susceptione piissimus invigilabat, propriisque manibus pedes [Col. 0881A] eorum abluebat, aquam manibus eorum devotissimus tribuebat, cibum potumque largissimus distributor administrabat, ac vestimenta egentibus ditissimus largitus est. Ipse etiam sub vestimentis pontificalibus purpuratis, auro, gemmisque decoratis, cilicio semper indutus erat, et pane subcinericio, cineribusque commisto atque parcissimo aquae gustu per dies singulos victitabat. Jugi quoque meditatione, monasteria sive sanctorum loca, orationibus, psalmodiis, missarumque celebrationibus vigilantissimus frequentabat.

Quanti vero infirmi et debiles ex umbra beati corporis ejus, et tactu vestimentorum illus, sive tantum audientes vocem piae ejus admonitionis sani effecti fuerint, quis explicet? Plane namque beatorum [Col. 0881B] apostolorum supparem credamus, quia puritate mentis et sobrietate mundi corporis aequali potitus est dignitate. Fuit etiam pauperibus humilis, subjectis mitis, potentibus affabilis, quatenus suorum mediocritate morum, sive jucunditate sermonum, in viam omnes alliceret coelestium gaudiorum. Cognovit autem praelatos his mundialibus potentiis, et tumentia eorum colla nullatenus ad Christianae religionis perfectionem valuisse reflecti, nisi per mansuetissimas verae pietatis admonitiones apostolica imbutus doctrina, omnibus omnia factus ut omnes lucrifaceret. Altiores se honore praeveniebat, subjectos sibi paterno amore confovebat, ut familiaritate suae conversationis promptius verba vitae omnium cordibus infunderet. Erat enim vir Dei, cultu, actu, [Col. 0881C] habitu, omnique corporali modo pari convenientia coaptabilis, productus scilicet membris et subtilibus, mediocri quoque proceritate eminens, capite grandi, capillis flavis, et palmis commistis canis et valde raris in fronte, aures latas habens et extensas, oculos pervigiles et laetos, hirta supercilia et cana, et circa frontem et tempora candidissimam frontem gerens, genas utpote ex crebro jejunio tenues, sed admodum rubras, mireque jucundas, barbam canam, digitos ductiles et graciles. nullamque prorsus superfluitatem in membris gerebat.

Quanto vero pulchrius corporali parte exterius resplendebat, tanto fulgidius habitatore Spiritu sancto interius coruscabat. Cumque succrescentibus meritorum virtutibus in speculum totius sanctitatis [Col. 0881D] excelleret, ita coeleste visus est columen promereri, quatenus non solum Scotica gens et Britannica, verum quoque et Hibernenses populi, et circumquaque regionum finitimi cum suis principibus admirarentur ejus laudis praeconia, et undique mira frequentia confluebant ad eum, ut audirent verba vitae ex ore ejus. Quos omnes, ut pius pater, spirituali cibavit refectione, suaque confirmavit benedictione et omnes infirmi ac debilitati membris, variisque impediti languoribus, qui ad eum convenerunt, ejus beneficentiis refrigerati, et optatis vegetati viribus in sua redierunt laeti. Pro his autem animus ejus in elationis jactantiam non est subrectus, sed ultra quam admirari potest, verae humilitatis cautela in [Col. 0882A] mansuetudinis, patientiae, castitatis, temperantiae, justitiae, dilectionis Dei et proximi pignore, et aeternae charitatis fundamento erat fundatus. Favorabiles itaque rumigeri loquacitates vulgi, tanquam os abhorruit flammivomi draconis.

In his semper sollicitus quae sunt Dei, non quae sunt mundi, sciens quoniam mirificavit Dominus gloriam suam cum eo, et sanctae suae meditationis gravitate jocum temperavit, culpamque in se reprehendens, si talentum sibi creditum in unius regionis loco commorando lucraretur, cum sciret multas gentes caecitate sui erroris irretiri, quas oporteret dominicae claritatis fulgore irradiari, visum est ei Christi lucernam Spiritus sancti lapide in se accensam, dignius esse supra candelabrum poni, ut profusius [Col. 0882B] ad salutem plurimorum splendesceret, et ad lucidissimas coelestis vitae mansiones perduceret. Cum talibus itaque curis fluctuaret, Domino providente, cuidam sanctae memoriae archidiacono Sylvano nomine inculcabat jura regiminis, ne oves Christi sine rectore essent, quandiu ipse Pastor, pro alendis gregibus, per exteras diversarum regiones nationum praedicando vigilaret.

Cum ergo plurima perlustrasset loca, divini germinis spargendo semina, daemonia ab obsessis corporibus pellendo, multorum aegrotantium corpora sanando, convenit cum discipulis suis ad quoddam coenobium a vico vocabulo Gandavum nominatum, quod beatus pontifex Amandus, exstirpatis gentilium [Col. 0882C] fanis fecit fundari, quod et ipse dedicavit ad honorem sancti Petri apostoli et omnium apostolorum, congregatis ibidem cultoribus, quibus praeposuit abbatem nomine Florbertum sanctae religionis rectorem, dignis moribus compositum, et totius honestatis exemplis refertum. A quo etiam, et a caeteris fratribus, monasticae charitatis officio, susceptus est. Ibi quoque invenit mirificae sanctitatis virum et egregium confessorem Christi Bavonem, recentina morte in Domino pausantem, et in monasterio sancti Petri, sanctorumque apostolorum a beato pontifice Amando et abbate Florberto, et devotis fratribus, condigno honore humatum, atque gloriosis miraculis coruscantem. In eodem quippe loco per dies triginta commoratus est, et ad sepulcrum sancti [Col. 0882D] Bavonis suas preces missarumque celebrationes pervigil Domino Deo immolabat. His namque diebus adimpletis, fratres coenobii, et devotum vulgus pagi pontificali jure benedixit et in via veritatis confirmavit. Et accipiens ab officio monasterii sumptus, qui in itinere necessarii sunt, profectus est, et in terram properavit, Deo disponente, Brabantiam.

Quo ingrediente salutiferis gressibus venerando pontifice, admirabatur amoenissimam terram, speciosam et delectabilem nimis, et benignitate Domini, exuberantem lacte et melle, et diversarum frugum, arborumque fertilitate, omniumque bonorum abundantia affatim affluentem. Incolas quoque personali forma corporum micantes, cultu vestimentorum compositos, Inquela et morum gravitate honestos, [Col. 0883A] magnanimos viros, egregios praeliatores, regali militia idoneos, et omni exercitatione studiorum suorum hinc conformatos. Sed quia juxta psalmodicam vocem, sicut equus et mulus, quibus non est intellectus, in camo et freno constricti sunt Satanae, legem Dei praevaricantes adulteriis, rapinis, furtis, perjuriis, homicidiis foedati, ut ferales canes pestifera rabie invicem se mordentes, sua quaeque alternatim dolo fraudantes, mutua se caede prosternentes. Cernens denique evangelicus vir de die in diem in actibus suis pejores fieri, vigiliis, lacrymis, orationibus pro eis laborabat, ne tam venerabiles personas insatiabilis Tartarus voraci fauce absorberet, et in perditionem secum traheret, non cessabat quotidie perlustrare oppida, vicos et castella, stillando [Col. 0883B] verba vitae in auribus eorum. Et divina gratia consequente, quamplurimi ejus eruditione laqueos maligni pervasoris evaserunt, et vitam aeternam acquisiverunt. Et factum est, dum circuiret loca diversa regionis illius corrigendo, hortando, ad viam vitae populos revocando, ut intraret fundum qui veteri vocabulo Holthem dicitur, ubi occurrit ei homo agitatus a daemone, clamans et dicens: O serve Dei Livine, quid nobis et tibi? Ecce enim regnum meum invasisti, et militia mea me privasti; quid ultra me persequeris? Scias etenim quia si me hinc expuleris, faciam te in isto loco multis injuriis affici. Minister autem veritatis, in Spiritu sancto fretus, protendit manum suam, et signum sanctae crucis ei opponens ait: Obmutesce, omnium bonorum [Col. 0883C] persecutor, et recede ab hac creatura Dei, et amodo ei, nec ulli noceas homini. Nec mora abscessit, et videntibus cunctis quasi fumus teterrimo commistus sanguine ex corpore hominis egressus est. Unde multum fatigatus homo jacebat quasi mortuus, et post spatium unius horae surrexit, et cum beato viro gratias Deo egit, et sanus in sua rediit, et indefessa voce, vulgo, sancti Patris confitebatur virtutem, cujus meritis merebatur liberationem.

Audientes itaque inclyti praesulis famam summae dignitatis matronae, clarissimaeque ingenuitatis generositate exortae, duae scilicet sorores, quarum una Berta, et altera Erapahildis nominatae sunt, in suum devote susceperunt hospitium, quatenus suis sacratissimis [Col. 0883D] fruerentur colloquiis, et ejus visitatione consolarentur per gratiam Dei, quam in eo fulgere conspiciebant. Habebat autem domina Erapahildis filium nomine Pugelbertum, qui ex tuberatione vesicarum per tredecim annos et quinque menses oculos amiserat, et lumen coeli videre non poterat. Sed sancto Dei Livino faciente signum sanctae crucis super oculos ejus, cooperante gratia divina illuminatus est.

Interea hujus facti crebrescente opinione, innumerabilis turba illustrium virorum, mulierumque conveniebat ad eum conferentes secum quos habebant infirmos, et animarum corporumque coelestem adepti sunt medicinam. Sed miserrimum est fari [Col. 0884A] quia pene cuncti cives circumquaque adjacentium provinciarum, belluino more, indomabiles corde erant, exasperantes, Deo rebelles, virtutes quas per servos Dei in mundo fieri cernebant, vanas esse dicebant, arroganterque legem Christi aspernabant, sacerdotes ejus interficiebant, et qui eos in viam salutis introducere laborabant, aut illos exterminabant, aut intractabiliter debacchando atroci morte exprimebant. Igitur athleta Christi constantissimus, legibus divinis praecinctus, hos aggressus, evangelicae disputationis praedicator doctiloquiis insistebat, aemulator nostri Servatoris effectus, nullius personam accipiens, sed juxta qualitatem operum solerti inda gatione omnes arguens, et, ut fidelis operator, fru ctum divini seminis triticea messe in horreum Domini [Col. 0884B] sui congregare satagens. Credentes vero, ut in bonis perseverarent actibus admonuit, perversos corde et incredulos, roboratus Spiritu sancto, increpabat attentius. Denique cum divinis piis eruditionibus quotidie insisteret, sempiterna gaudia praenuntians beatis, aeterna quoque supplicia miseris, fideles quique alacri corde salutaria ejus monita capaciter susceperunt, increduli contumaciter renitentes dixerunt hunc evangelicum disputatorem fallacem et seductorem esse, non pro salute animarum invigilasse, sed amore terreni lucri regiones nationum circuisse, et eum dignius esse contumeliis affici aut exsiliari, aut crudeliter necari, quam ejus obtemperari doctrinis. In hoc malignitatis errore pertinaciter [Col. 0884C] perseverantes, alii sanctum Dei martyrem plumbatis cestibus plagaverunt, alii fustibus multisque injuriis debacchantes maceraverunt. Inter hos unus eorum Walbertus dictus, diaboli instinctu aestuans ,ferream forcipem misit in os sancti et abscidit ejus linguam, et projecit in conspectu populi, et ait: Ecce lingua seductoris istius, quae falsa loquendo gentem nostram avertit, nihil aliud meretur, nisi ut canibus projiciatur ad devorandum.

Cum autem praesumeret talia perversus agere, flamma ex ira Dei egrediebatur, quae ipsum facinorosum et sedecim viros cum eo conflagravit, qui hoc scelus consiliati sunt, ut nec cineres eorum reperirentur. Constantissimus autem praeco Christi non est derelictus a Deo, sed restitutus lingua, ampliori [Col. 0884D] fiducia populo divina jura insinuabat. Nec ista attactus plaga malignantium coetus quievit tumultuari contra sanctum martyrem Christi, sed conclamabant dicentes eum maleficum esse, et incantatorem, et quae divinitus circa illum fieri viderunt, falsa et inania fore dixerunt. Cum haec fierent, quidam ex his Geraldus nomine, crudelior caeteris, protendit brachium suum, ut pugno sanctum Christi martyrem protereret et percuteret, sed, justo judicio Dei impeditus, per dies tres extenso brachio rigidus et confusus permansit. Ad se autem conversus, ad pedes sancti martyris est prostratus, et sospitati redditus. Beatus namque pontifex pro divinis virtutibus quibus quotidie gloriosus factus est laudes Deo decantabat indefessas, et toto affectu studuit, quo ipsi hostia [Col. 0885A] cum palma martyrii fieret, pro cujus amore mortem pati decreverat.

Cum autem hora remunerationis suae appropiaret, Dominica nocte, quando solito more in orationibus vigilaret, apparuit ei Dominus Jesus Christus cum discipulis suis, circumfusus luce magna, dixitque ei: Gaude, dilecte mi, constanter operare, hodie circa horam sextam, recipiam te in regnum meum, et gaudebis mecum semper cum fratribus tuis in aeternum. Hac visione roboratus miles Christi, sciensque diem remunerationis suae imminere, mane illucescente, convocavit plebem fidelium, qui per ejus doctrinam salvi facti sunt; ut in via veritatis persisterent, admonuit, et ea quae ad regnum Dei pertinent docuit eos.

[Col. 0885B] Et finito sermone, benedixit eos, et hectens genua coram eis, gratias impendit pro officio humanitatis, quo eum devotissime susceperant. Dans autem oscula per singulos lacrymatus est, et omnes ad pias flexit lacrymas. Et salutatis omnibus pie in Christo, invitis eis, abscessit, et coepit velle viam suam dirigere in vicum qui Escha vocatur, cum discipulis suis, ut civibus illis annuntiaret regnum Dei, si forte vel ibi consequeretur promissionem Christi. Comperientes haec duo fratres, Walbertus et Menizo, ministri diaboli, quia dilectus Dei amicus discederet, arbitrati sunt eum fugam inire, et, conglobatis commilitaneis suis, feritate illis similes fellino corde eructuabant haec feralia verba dicentes: Blasphemator ille profanavit legem nostram, populum seduxit, sed sciens [Col. 0885C] nunc maleficiis suis non posse apud nos amplius proficere, clam nobis abire disposuit. Sed non ita injuriatus emigrabit. Sequamur eum festinantius, ut opprobrium nostrum vindicare valeamus. Complices autem eorum, Deo odibiles, filii tenebrarum, patris illorum Satanae angelis agitati, crudelius saevientes, majora convicia in sanctum Dei injuste locuti sunt, pari conspiratione ad effundendum innocentem sanguinem concurrerunt, de quibus patenter scriptum est: Sepulcrum patens est guttur eorum, linguis suis dolose agebant, venenum aspidum sub labiis eorum. Sequitur: Quorum os maledictione et amaritudine plenum est, veloces pedes eorum ad effundendum sanguinem

[Col. 0885D] Stabat quoque invictissimus Christi martyr Livinus in orationibus, oculis atque manibus in coelum affixis, et subito in agone posito apparuit Spiritus Sanctus in specie columbae niveae, et suavissimo ore suo stillans tres guttulas rosei sanguinis super caput ejus, dixit: Ne paveas, charissime, janua vitae aperta est tibi, hora est ut intres in gaudium Domini tui. His dictis ter circumvolavit eum, et lapsa est in coelum. Sanctus Dei pontifex in orationibus vigilantius perstabat, et ecce unus ex discipulis suis nomine Foillanus dixit ad cum: Pater, audio strepitum armorum, concursumque peditum appropiare. Necdum finierat dicta, et ecce filii iniquitatis supervenerunt Walbertus et frater ejus Menizo, rabidissimi canes, cum suis satellitibus, et minantibus oculis fremebant [Col. 0886A] in sanctum Dei martyrem. Sed fortissimus athleta Christi progressus constanter dixit illis: Quid venitis, fratres? Si poenitet vos huc usque errasse, et veniam quaeritis, propitius est Deus aperire januam misericordiae suae pie pulsantibus, sicut ipse ait: Petite et dabitur vobis, quaerite et invenietis, pulsate et aperietur vobis. Videns autem beatus Christi martyr Livinus eos coelestia monita caecata mente percepisse, ait: Fratres, cognovi quia interficere me quaeritis, sed securus de Dei misericordia sum, qui dicit: Nolite timere eos qui occidunt corpus, animam autem non possunt occidere, sed potius eum timete, qui potest et animam et corpus perdere in gehennam. Nunc temporalem mortem irrogabitis mihi, sed nasci coelesti lumine incipiam, ut cum Christo in aeternum vivam. [Col. 0886B] Et modo paululum sustinete donec orem. Et dato spatio, expansis manibus in coelum, sublime a terra libratus et in aere superna claritate perfusus oravit dicens: Deus qui me in utero matris meae sanctificasti, et splendore gratiae tuae ortum meum perlustrasti, et super mare mihi dux fuisti, exaudi me famulum tuum, Domine, ut hi qui injuste me persequuntur pro nomine tuo, non deleantur a libro vitae, sed cum sanguine meo satiati fuerint, et inspirati gratia miserationum tuarum poenituerint, recipias eos in numero electorum tuorum. Praesta, Domine, ut in loco quo praesentia fuerit reliquiarum mearum, vel memoria nominis mei, sit semper incolumitas et abundantia pacis, et omnium bonorum plenitudo florescat, et qui in mari, vel in aquis, sive in terra, [Col. 0886C] vel in carcere, aut in infirmitate, sive in aliqua pressura angustiantur, et nominis mei recordati fuerint, exaudi eos, Domine, ut cognoscant vere quia fidelis es in electis tuis, et sanctus in omnibus operibus tuis, et si in peccatis inciderint, et te invocaverint per me, tua clementia absoluti, laudent nomen tuum benedictum in saecula. Et maxime, Domine, qui hunc diem assumptionis meae cum devota habuerint memoria, habeant totum annum mihi praesentia gratiae tuae securum, nec eis dominetur infirmitas, nec molestia rum inquietas, sed sit eis tranquillitas pacis et sanitas, et sobrietas, quae eos laetos perducat ad regnum gloriae tuae, praesta qui vivis et regnas cum Filio tuo Domino nostro Jesu Christo, et cum Spiritu sancto [Col. 0886D] per omnia saecula saeculorum. Responderunt discipuli ejus cum astantibus fidelibus: Amen. Ecce vox divinitus emissa: Mi dilecte, inquit, super his omnibus quae benigne orasti, scias te, procul dubio, exauditum. Post haec constantissimus martyr Christi et magnificus triumphator Livinus, divino auxilio roboratus, descendit ad eos, et dixit: Fratres mei charissimi, asto hostia Regis mei vocantis me, praestolor gloriam, quam mihi praeparavit in coelis, adsunt angeli ejus praestolantes me. Estote fortes, et si quid defuerit viribus, suppleat vestra crudelitas in passione mea. Isti comites mei oves Christi sunt, peto illis pacem, neminem unquam laeserunt, innocentes sunt. Et osculatus est eos, et dixit: Deus omnipotens custodiat vos, charissimi, in vitam aeternam. Et [Col. 0887A] suspiciens in coelum dixit: In manus tuas, Domine, commendo spiritum meum, redemisti me. Domine Deus veritatis. Interea supradicti fratres Walbertus et Menizo, ministri diaboli, irruperunt in eum, et multis plagis irrogatis ad ultimum decapitaverunt doctorem suae salutis. Et videntibus cunctis, anima ejus ab angelis suscepta, meruit secreta scandere coeli cum magna claritate coelestis gloriae. Passus est autem beatissimus pontifex et martyr Christi Livinus pridie Idus Novembris, regnante Domino nostro Jesu Christo, qui vult omnes homines salvos fieri, et ad agnitionem veritatis venire, qui cum Deo Patre et Spiritu sancto vivit et regnat per omnia saecula saeculorum.

Cognoscentes autem hoc factum illustres viri et [Col. 0887B] feminae, qui per ejus doctrinam illuminati sunt, venerunt gementes et plorantes ad beatum corpus. Inter quos erat praedicta matrona Erapahildis, quae venerabilem virum in hospitium habebat, et suis [Col. 0888A] opibus devotissime confovebat, ferens puerum secum in manibus suis, quem sanctus martyr Livinus nuperrime de sacro fonte levavit, imponens ei nomen Bricius adhuc in albis. Quae ante alios omnes erupit in lacrymabilem vocem, beatum virum illuminatorem patriae innocentem esse, et injuste tam crudelem mortem pati. Tunc satelles Satanae Walbertus, inflammatus a diabolo, insiliens in eam, bipennula sua caput ejus per medium scidit, quae statim expiravit, infantulum autem per tres partes secuit, quas juxta corpus beati martyris Livini projecit. Certissime enim creditur eos gloriam martyrii habere in sorte venerandi pontificis et martyris Livini. Discipuli vero tulerunt corpus pii magistri, et partes de corpusculo infantuli et posuerunt pariter in monumento [Col. 0888B] sibi angelicis manibus praeparato, beatam quoque Erapahildem martyrem Christi seorsim sepelierunt prope sepulcrum beati martyris Livini.




[Col. 0887]
II. DE POENITENTIA.

[Col. 0887B] [a 1Kb] Quomodo possumus poenitentiam septem annorum in uno anno poenitere. Triduanam pro triginta diebus et noctibus cantatio psalmorum. CXX Psalteria pro XII mensibus, pro uno die L psalmos et quinque vicibus Pater noster. Item: pro uno die quatuor vicibus Beati immaculati et sex vicibus Miserere mei Deus, et quinque vicibus Pater noster, et septuaginta vicibus prosternens se in terra cum Pater noster dicat inflectione. Faciat sic pro uno die. Si vult minus psallere, tamen vult patere, prosternat se frequenter in oratione centum vicibus et dicat Miserere mei Deus [Col. 0888B] et dimitte delicta mea. Faciat hoc pro uno die. Qui vult confiteri peccata sua, cum lacrymis confiteri debet, quia lacrymae veniam non postulant, sed merentur. Roget presbyterum ut missas cantet pro se, nisi sint crimina capitalia, quae debet ante lavare cum lacrymis. Cantatio unius missae potest duodecim dies redimere; decem missae quatuor menses; viginti missae octo menses; triginta missae duodecim menses possunt redimere. Si vult confessor, esse cum lacrymis. Deo gratias.




[Col. 0887]
III. AENIGMATA DE VIRTUTIBUS QUAE MISIT SANCTUS BONIFACIUS AD SOROREM SUAM


[Col. 0887C] Aurea nam decem transmisi poma sorori,
Quae in ligno vitae crescebant floribus almis,
Illius sacris pendebant dulcia ramis,
Cum lignum vitae pendebat in arbore mortis.
Cum quibus et ludens comprendas gaudia vitae,
Et te venturae complens dulcedine vitae,
Manducans multo inspireris nectaris haustu.
Spirantes replet nardi fragrantia nares,
Cum quibus et malis compares regna futura,
Dulcia sic quondam celebrabis gaudia coeli.
Sunt alia alterius ligni acerbissima mala,
[Col. 0887D] Pestifero vernant quae in ligno mortis amarae,
Quae Adam manducans dira est cum morte peremptus.
Infecta antiqui flatuque et felle draconis
Viperea, ut dudum saepe maligna veneno
Nitatur palmis haec nunquam tangere virgo,
[Col. 0888C] Mandere quem nefas est et gustare profanum,
Ne dentes strideant fuscati peste maligna,
Talibus aut malis frangantur foedera sancta,
Vel superi incassum perdantur praemia regni.
Cernere quis poterit numero aut quis calculus aequat
Splendida quae stolidis praestavi munera sedis
A qua praesentis moderantur dogmata vitae,
Atque futura novi praestantur praemia regni?
Ritibus atque meis compleantur jussa superna,
Talibus humanum semper miserebor in aevum.
Juvani mortale genus virtutibus almis,
[Col. 0888D] Imperiis Domino superis famularier alto;
Tetrica mundani calcent ut ludicra luxus,
Regna, clamor, coelorum filia regis.
Ad requiem ut tendant animae pulsabo tonantem
Actus vel dicti seu sensus aut vincla resolvat.
[Col. 0889A] Sedibus e superis soboles nempe arcitenentis
Cuncta meis precibus restaurat secla Redemptor,
Arbiter aethereus condit me calce carentem
In qua nec metas aevi nec tempora clausit
Tempore, sed mire sine tempore longe creavit.

FIDES CATHOLICA.

Fecunda et fortis vernans virtutibus altis,
Ipsius altithroni ductrix et nuntia dicor;
Dum Christi populo per mundum labe reporto,
Et virtute mea viventes legibus aequis
Sacrantur Christo et demuntur crimina prisca.
Clamor cuncta Dei cernentur praevia legis
Accolorum terris sed coeli gaudia plures
Transmitto illustres superis et sedibus aptor.
Hic sine me nullus Petri consortia sancti
[Col. 0889B] Omnibus et ut Pauli captat qui finibus orbis
Luciflua promunt fuscis mea lumina seclis
Incolit, a me nullus electa ad praemia regni
Conscendit, Christi misero nec gratia fulget:
Ast tamen heu! misere non scando in regna polorum.

SPES FATUR.

Sancta comes faustos omnes comitata perhortor
Perpetuam meritis coelo comprendere vitam,
Et sine me scandit nullus per culmina coeli,
Sed tristem ac miseram post illinc facta secernant:
Fortunata nimis si non mentita fuissem,
Aurea promittens starent ut ludicra mundi
Terrigenas jugiter duco ad coelestia regna,
Viribus ut freti tradant ad corpora poenas
Regmina venturi captantes aurea secli.

[Col. 0889C] JUSTITIA DIXIT.

Igneus en genitor fertur mihi Jupiter esse;
Vocibus et virgo stolidorum famine dicor;
Sed scelus ob varium terras liquisse nefandas:
Terrigenis raro facies mea cernitur usquam.
Inclyta coelorum fuerim cum filia regis,
Talibus ut genitor moderans cum legibus orbem,
In gremio gaudens et fingens oscula patris,
Aurea gens hominum semper gauderet in aevo,
Datam si normam servarent virginis almae.
Incubuit populis, spreta me, turba malorum,
Christi dum jugiter calcarent jussa tonantis,
Idcirco penetrant Erebi sub tristia nigra
Tartara Plutonis plangentes ignea regis.

[Col. 0889D] VERITAS AIT.

Vincere me nulli possunt sed perdere multi.
Est tamen et mirum Christi quod sedibus asto,
Regnans et gaudens superis cleri civibus una
Incola; sed quaerens germanam, rura peragro,
Terras quas plures fantur linqui senes audas,
Amplius in sceptris mundi jam degere nolo,
Sanctam merendo tristis non nacta sorore,
Antiquus vates cecinit quod carmine David,
In terris vanos homines, me virgine dempta,
Trans ubi semper eram fugiens, nunc sidera scandam.

MISERICORDIA AIT.

Moribus en geminae variis et jure sorores
Instamus Domini cunctis in callibus una.
Sed soror in tenebras mortales mergeret atras,
[Col. 0890A] Et poenas Erebi lustrent per devia Ditis,
Regmina si secli tenuisset sola per orbem.
Illius adversas vires infrangere nitor,
Clamans atque »soror« dicens »charissima, parce.«
O genus est superum felix me virgine nacta;
Regmine nempe meo perdono piacula terris;
Do vitae tempus superis, do lumen Olympi,
Ingentem mundi variis cum floribus arvum,
Aurea gens hominum scandat quod culmine coeli.
Ast tamen altithroni non sacris finibus absum,
Impetrans miseris veniam mortalibus aevi,
Trahendo jugiter Christi per secla ministra.

PATIENTIA AIT.

Per me probantur veri falsique propnetae,
Atque mali expulsi sanctorum a limite longe
[Col. 0890B] Tempora non perdunt pro me pia facta peracta,
In proprium meritum pressuras verto meorum,
Et merito exemplo suorum dira piacla
Nisibus eximiis committo in praemia sancta.
Tetrica multorum per me compescitur ira
Igneus atque furor rixae cum terribus ardens.
Altrix virtutum custos et sancta vocabor.
Arte mea jugiter complentur jussa superna
In coeli cuneo Christi quia sedibus asto,
Tranquilla aeternum regem comitabor in aevum.

PAX VERE CHRISTIANA.

Pacificum passim fieret mortalibus aevum,
Aeternum imperium regerem si sola per orbem.
Christicolis quondam coelorum carmine missa,
Vera Dei soboles ortu dum secla beavit,
[Col. 0890C] En regnatoris seclorum nomine ditor;
Regno inter Christi semper vernacula ternas,
Et terras justorum habitans regina vocabor
Coelicolaeque tenent jugiter me in culmine coeli,
Regmina quaecunque illustro, mea gaudia gestant.
. . . . ivibus et sum precibus jam rogor adesse,
Spiritus et corpus si digner servier ipsis,
Tetrica pugnarum non torquent bella proterva.
Infames fugio discordia semper ubique,
Arbiter aetherius jussit me hi semper habere,
Nisibus infringor saevorum et mente maligna,
Aurea mira mihi sed porta est aula polorum.
Heu! miseris longe quis sum mortalibus aegris,
Qui in proprio tecto me dedignantur habere,
[Col. 0890D] Clauditur his superum coeli sub cardine regnum.
Quapropter populi talem non spernite sponsam,
Qua sine non coeli penetratur virgine templum.

HUMILITAS CHRISTIANA FATETUR.

Hic in te numeros sacras vix sola sorores.
Vestibus in spretis specie quia nigrior exsto,
Stulti me spernunt cunctis dispectior en sum.
In terris nusquam similatur vilior ulla,
Libertatis opem Dominus sed dabitur aethra;
Ima solo quantum, tantum flo proxima coelo
Terras indutus me Christus sanguine salvat.
Ardua coelorum conscendet culmina nullus,
Si me forte caret propria, ne forte sorores,
Cum Domino Christo una sit charissima sponsa
Ruricolae et reges peteri innuptaeque puellae,
[Col. 0891A] Innumeri heroes nati melioribus annis,
Sanctorum excellens martyrum pulchra corona,
Terribilisque viri meritis cum matribus almis
In tanto numero, excepta me, viribus audax
Altithroni nullus capiet pia gaudia regis.
Jugiter et nutrix et tutrix omnibus adsum,
Aeterni placaus et mulcens pectora regis.
Flebilis et vacuus vocitatur mente manachus
Acta mea pravo tumidus si corde refutat
Terrigenis paucis comprobor amabilis hospes,
[Col. 0892A] Et tamen altithrona nato lectissima virgo
Throno comes plures ducens per a thra phalanges.
Viribus et sponsi fidens sum sancta virago
Regi regnorum mea simplex foedera servo.

VIRGINITAS AIT.

Vitae perpetuae vernans cum floribus almis
Inclyta cum sanctis virtutum gesto coronam,
Regis seclorum matrem comitata Mariam,
Gaudens quae genuit proprium paritura parentem,
Impia qui proprio salvavit sanguine saecla.




ANNO DOMINI DCCLII.
S. ZACHARIAS ROMANUS PONTIFEX.




[Col. 0891]
NOTITIA HISTORICA IN S. ZACHARIAM PAPAM.
(Liber Pontificalis, ex var. edd.)

[Col. 0891B] [a 22Kb] Zacharias, natione Graecus, ex patre Polychronio, sedit annos decem, menses tres, dies [1 1Kb] XIV. Vir mitissimus, [Col. 0892B] atque suavis, omnique bonitate ornatus, amator cleri, et omnis populi Romani, tardus ad [Col. 0893A] irascendum, et velox ad miserandum, nulli malum pro malo reddens, neque vindictam secundum meritum tribuens, sed pius ac misericors a tempore ordinationis suae omnibus factus, etiam et his qui ante [Col. 0894A] sui fuerant persecutores bona pro malis reddidit, eosque honoribus promovens simul et facultate ditavit.

[a 3Kb] Hic invenit totam [1 1Kb] Italiam provinciam valde turbatam, [Col. 0895A] simul et ducatum Romanum, persequente Luitprando Longobardorum rege ex occasione [1 1Kb] Trasimundi ducis Spoletini, qui in hac Romana urbe, eodem rege persequente, refugium fecerat. Et dum a praedecessore ejus beatae memoriae Gregorio papa, atque a Stephano, quondam patricio et duce, vel omni exercitu Romano praedictus Trasimundus redditus non fuisset, obsessione facta, pro eo ab eodem rege [2 1Kb] , ablatae sunt a Romano ducatu civitates quatuor, id est, Ameria, [3 1Kb] Hortas, Polimartium, et Blera. Et sic isdem rex ad suum palatium est reversus per mensem Augustum, indict. 7. Trasimundus vero dux, habito consilio cum Romanis, collectoque generali exercitu ducatus Romani, [4 1Kb] ingressi sunt per duas partes in fines ducatus Spoletini. Qui, continuo [Col. 0895B] timore [5 1Kb] ductus, prae multitudine exercitus Romani, eidem Trasimundo se subdiderunt Marsicani, et Forconini, atque [6 1Kb] Balvenses, seu Prinenses. Deinde ingressi [7 1Kb] per Sabinense territorium venerunt in Reatinam civitatem. [8 1Kb] Qui Reatini continuo et ipsi se subdiderunt.

Exinde pergentes [9 1Kb] ingressus est Spoletum per mensem Decembrem [10 1Kb] praedicta indictione. Eratque magna turbatio inter Romanos et Longobardos. Quoniam et Beneventani et Spoletani cum Romanis [11 1Kb] tendebant. Sed dum idem Trasimundus Spoletanus dux noluit implere quae praedicto pontifici et Patricio [Col. 0896A] simul et Romanis promiserat pro recolligendis qua tuor civitatibus, quae pro eo perierant, et aliis qua spoponderat capitula, et praenominatus rex [12 1Kb] ad motionem [a 2Kb] contra ducatum Romanum se praepararet in his praedictis beatae memoriae Gregorius papa divina vocatione ex hac luce subtractus est, et divine nutu praenominatus sanctissimus Zacharias in pontificatum est electus. Cui omnipotens Deus tantam contulit gratiam, etiam pro salute populi Romani suam ponere animam non dubitaret. Missa igitur legatione apud jam dictum regem Longobardorum salutaria illi praedicavit. Cujus sancti viri admonitionibus inclinatus, praenominatas quatuor, quas a [13 1Kb] ducatu Romano abstulerat, civitates reddere promisit. Dumque, motione [14 1Kb] militum facta, ad comprehendendum [Col. 0896B] Trasimundum ducem Spoletinum conjungeret se, exhortatione sancti viri, exercitus Romanus in adjutorium praedicti regis, [15 1Kb] egressi sunt. Et dum ipse Trasimundus suam deceptionem conspiceret, egressus a Spoletana civitate sese praedicto tradidit regi.

Dumque isdem [16 1Kb] rex protraneret dilationem ad reddendum juxta suam promissionem [17 1Kb] jam factam, quatuor civitates, prenominatus pontifex, [18 1Kb] ut vere pastor populi sibi a Deo credidit spem ponens in Deum, egressus in hac Romana civitate cum sacerdotibus et clero, perrexit fiducialiter, et audacter ad [Col. 0897A] ambulandum in locum Interramnensium urbis, ubi in finibus Spoletinis ipse residebat rex. Qui dum in Ortanam convenisset civitatem, ipse rex ejus cognovisset adventum, misit Grimoaldum missum suum, qui ei obvius factus usque ad Narniensem perduxit civitatem. Ad cujus sancti viri [1 1Kb] adventum obviam jam nominatus rex misit duces, satrapas suos [2 1Kb] pleremque exercitum, et a Narniensium civitate octavo fere milliario eodem rege eum suscipiente. Sextae feriae die perduxerunt ad basilicam beati Valentini episcopi et martyris sitam in praedicta Interramnensium urbe ducatus [3 1Kb] Spoletini. Ante cujus fores basilicae isdem rex [4 1Kb] cum reliquis optimatibus et exercitu suo sanctum virum suscepit. Factaque oratione [5 1Kb] mutua, et salutatione sibi persolventes, dum [Col. 0897B] divinis eum fuisset commonitus colloquiis, impensaque charitate, ab eadem egressus ecclesia, in ejus obsequium rex dimidium fere milliarium perrexit, et sic in suis tentoriis uterque eadem feriae sextae die sunt morati.

Sabbatho vero iterum convenientes, divina perfusus gratia, Deo placitis admonitionibus eum est allocutus, praedicans [6 1Kb] ei ab hostili motione et sanguinis effusione quiescere, et ea quae pacis sunt semper sectari. Cujus piis eloquiis flexus [7 1Kb] et constantiam sancti viri, et admonitionem admiratus, omnia quaecunque ab eo petiit, per gratiam Spiritus sancti obtinuit, et [a 2Kb] praedictas quatuor civitates, quas ipse ante biennium per obsessionem factam pro praedicto Trasimundo duce Spoletino abstulerat, eidem sancto cum eorum habitatoribus [Col. 0897C] redonavit viro. Quas et per donationem firmavit in oratorio Salvatoris sito infra ecclesiam beati Petri apostoli, in ejus nomine aedificato. Nam et Sabiniense patrimonium, quod per annos prope triginta fuerat ablatum, atque Narniense etiam et [Col. 0898A] Auximanum, [8 1Kb] atque Anchonitanum, necnon et [9 1Kb] Namanatense et vallem quae vocatur Magno, sitam in Territorio Sutrino, per donationis titulum ipsi beato Petro apostolorum principi reconcessit, et pacem cum ducatu Romano ipse rex [10 1Kb] in viginti confirmavit annos. Sed et captivos omnes, quos detinebat ex diversis provinciis Romanorum, missis litteris suis tam in Tusciam suam quamque trans Padum, [11 1Kb] una cum Ravennatibus captivis, Leonem, Sergium, Victorem, et [12 1Kb] Agnellum [13 1Kb] consules praedicto beatissimo redonavit pontifici.

In praedicta vero basilica beati Valentini per ejusdem regis petitionem in locum [14 1Kb] Consignensis antistitis, qui transierat, alium ordinavit episcopum. In cujus consecratione dum adesset ipse rex cum suis [Col. 0898B] judicibus, compunctione inspirationis divinae tantae orationis dulcedine ab eo sunt prolata, ut cum sanctum virum conspicerent fundere preces plures, ex eisdem Longobardis ad lacrymas sunt permoti. [b 1Kb] Eodem vero die Dominico, post peracta missarum solemnia ad prandium eumdem regem ad apostolicam benedictionem suscipiendam ipse beatissimus pontifex invitavit. Ubi cum tanta suavitate esum sumpsit, et hilaritate cordis, ut diceret ipse rex tantum se nunquam meminisse [15 1Kb] commessatum. Alia vero die, quae fuit secunda feria, vale faciens, ei ipse rex misit in ejus obsequium [16 1Kb] Agiprandum ducem Clusinum nepotem suum, seu Tacipertum [17 1Kb] Castaldum in ejus obsequium, [18 1Kb] et Ramingum Castaldum Tuscanensem, atque Grimoaldum, qui eidem sancto viro usque ad [Col. 0898C] praedictas civitates obsequium facerent, easdemque civitates cum suis habitatoribus traderent, quod et factum est.

In primis Amerinam civitatem, deinde Hortanam, dumque in Polimartio castro convenissent, eumque [Col. 0899A] recepisset, et fuisset itineris longitudo per circuitum finium reipublicae eundi usque ad Bleranam civitatem per partes Sutrinae civitatis, per fines Longobardorum Tusciae, quia de propinquo erat, id est, per castrum [1 1Kb] Viterbium, ipse missus regis Grimoaldus eumdem beatissimum pontificem perduxit usque ad Bleranam civitatem, quam et ipsi sancto viro praenominatus Ramingus Castaldius et jam dictus Grimoaldus missus contradiderunt. Et sic regressus est Deo propitio cum victoriae palma in hanc urbem Romam. Qui etiam omnem populum aggregans, eos est allocutus, ut ad persolvendas omnipotenti Deo gratiarum actiones ab ecclesia Dei Genitricis, quae vocatur ad Martyres, egressi omnes cum litania generaliter properarent ad beatum principem apostolorum, et ita [Col. 0899B] factum est.

His autem expletis 10 indictione, in subsequenti 11 indictione [a 3Kb] , dum nimium opprimeret praedictus rex provinciam Ravennatium, fuissetque praeparatus ad motionem faciendam, et obsidendam Ravennatium urbem, cognita [2 1Kb] motione ejusdem regis, Eutychius excellentissimus patricius et exarchus, una cum [b 1Kb] Joanne archiepiscopo Ecclesiae Ravennatis, atque universo populo praedictae civitatis, ac civitates Pentapolios et Aemiliae, facta in scriptis obsecratione, praedicto sancto miserunt viro, petentes ut pro eorum [3 1Kb] curreret liberatione. Qui sanctus vir, missa legatione et muneribus ad obsecrandum eumdem regem per Benedictum episcopum et vice dominum atque [Col. 0900A] Ambrosium primicerium notariorum, petiit ut a [4 1Kb] motione cessaret, et Cesenatense Ravennatibus redderet castrum, sed passus non est. Cujus dum duram perseverantiam conspiceret jam nominatus sanctissimus vir, trophaeo fidei munitus, relicta Romana urbe, jam dicto Stephano patricio et duci ad gubernandum, non sicut mercenarius, sed sicut vere pastor, relictis ovibus, ad eas quae periturae erant redimendas occurrit. Quo egresso itinere, dum se orationibus commendaret beato apostolorum principi Petro cum suis sacerdotibus et ciero cum viatoribus, nutu omnipotentis Dei, ut non calore urerentur per diem usque ad locum ubi tentoria figebant, nubes eos tegebat, quae ad vesperum [5 1Kb] residebat. Alio autem die in eorum protectione erat [Col. 0900B] divinitus instituta, cui obviam occurrit denominatus excellentissimus exarchus usque ad basilicam beati Christophori, positam in loco qui vocatur ad Aquilam, quinquagesimo fere milliario a Ravennatium urbe. [c 1Kb] Ipsa vero nubes cum eis usque ad basilicam sancti Apollinaris in Ravennatium urbem tegendo conviavit. Exinde factum est signum, ut sanctum pontificem quo erat iturus in Ticinensium urbem acies igneae in nubibus praecederent. Egressus autem de civitate Ravennatensi, viri ac mulieres diversi sexus et aetatis agentes gratias omnipotenti Deo profusis lacrymis cumdem sanctum susceperunt pontificem, clamantes, atque dicentes: [6 1Kb] Bene venit [Col. 0901A] Pastor noster, qui suas reliquit oves, et ad nos qui petituri eramus liberandos occurrit.

Ex eadem quoque Ravennatium urbe misit papa ad praenominatum regem Stephanum presbyterum, et Ambrosium primicerium, qui annuntiarent ei suum adventum. [a 2Kb] Qui viri ingressi in [1 1Kb] finibus Longobardorum in civitatem quae vocatur Imola, cogno centes [2 1Kb] qui praepeditionem nitebantur facere praedicto sancto viro, ne illuc ambularet, per epistolam scriptam per noctis silentium nuntiaverunt. Quo cognito, jam nominatus pontifex, lucescente die Sabbato, non mortis timore perterritus, sed Christi fretus auxilio, audacter egressus de Ravennatium urbe in [3 1Kb] finibus Longobardorum ingressus, sesquipes factus est suis missis. Quos quidem praecedentes [Col. 0901B] ante eum, jam dictus rex dolore perculsus suscipere noluit. Ipse vero summus pontifex vigesima octava die mensis Junii ad Padum [4 1Kb] convenit. Ubi et ad suscipiendum eum ipse rex suos misit optimates. [b 1Kb] Cum quibus Ticinum conveniens, ubi ipse residebat rex, foris muros ejusdem civitatis pertransiens, ad horam orationis nonam pro vigiliarum beati apostolorum principis Petri celebrandis solemniis missarum, in basilicam ejus, quae vocatur ad Coelum Aureum, perrexit. [5 1Kb] Et post completam oblationem in eamdem urbem ingressus, moratus est.

Alio quoque die pro natali celebrando ipsius principis apostolorum in praedicta ecclesia a praenominato rege invitatus, missarum solemnia celebravit. Ibique [Col. 0901C] mutuo se invicem salutantes pariter susceperunt [6 1Kb] cibos, et sic in praenominatam civitatem regressi sunt. Quem sanctum virum alio die isdem rex per optimates suos ad suum palatium procedere invitavit. [7 1Kb] Et ab eodem rege nimis honorifice susceptis salutaribus monitis eum allocutus est, obsecrans ne amplius Ravennatium provinciam opprimeret [8 1Kb] facta motione, sed magis [9 1Kb] et ablatas Ravennatium urbes sibi redonaret simul et castrum Cesinacense.

[Col. 0902A] Qui praedictus rex post multam duritiem inclinatus est fines Ravennatium urbis dilatare [10 1Kb] sicut primitus detinebantur. Et duas partes territorii Caesenae castri ad partem reipublicae restituit. Tertiam vero partem de eodem castro sub obtentu retinuit, initio constituto, ut usque ad Kalendas Junii, dum ejus missi a regia reverterentur urbe, idem castrum, et tertiam partem, quam pignoris causa detinebat, parti reipublicae restitueret. Hoc est autem is ipse rex egressus de loco in locum usque ad Padum [11 1Kb] eidem sancto viro, [12 1Kb] conviatus eum, deduxit. In quo loco ei vale faciens, cum digna ordinatione eum repedandum absolvit, dans in obsequium ejus duces, et primates suos, sed et alios viros, qui saepe dicta Ravennatium territoria, Caesenatae castrum redderent, et ita [Col. 0902B] factum est.

Operatus est autem Deus mirabiliter, et Ravennatium atque Pentapolensium populos ab oppressione et calamitate quae detinebantur liberavit, et saturati sunt frumento, oleo, et vino. Regressus autem in urbem Romanam, cum omnibus qui secum erant, gratias [13 1Kb] agentes Deo, denuo natale beatorum principum apostolorum Petri et Pauli cum omni populo celebravit, et sese in orationibus dedit, petens ab omnipotenti Deo misericordiam, et consolationem fieri populo Ravennatium, et Romano ab insidiatore et persecutore illo Luitprando rege. Cujus preces non despiciens divina clementia eumdem regem [14 1Kb] ante diem superius constitutum de hac subtraxit luce, et [Col. 0902C] quievit omnis persecutio. Factumque est gaudium non solum Romanis, et Ravennatibus, sed etiam genti Longobardorum, quoniam [15 1Kb] et Aldebrandum nepotem suum, quem ipse reliquerat regem [16 1Kb] malivolum projecerunt de regno, et Rachisum, qui fuerat dux, sibi Longobardi elegerunt in regem. Ad quem missa [17 1Kb] relatione ipse beatissimus pontifex continuo, ob reverentiam principis apostolorum et ejus precibus [Col. 0903A] inclinatus [1 1Kb] usque ad viginti annorum spatium [a 1Kb] inita pace universus Italiae quievit populus.

[b 1Kb] Hic in Lateranensi patriarchio ante basilicam beatae memoriae Theodori papae [2 1Kb] a novo fecit triclinium, quod diversis marmoribus et vitio, metallis atque musivo, et pictura, ornavit, sed et sacris imaginibus tam oratorium beati Silvestri quamque et porticum decoravit. Ubi etiam et omnem substantiam suam per manus Ambrosii primicerii notariorum introduci mandavit. Fecit autem a fundamentis ante scrinium Lateranense porticum, atque turrem, ubi et portas aereas, atque cancellos instituit, et [3 1Kb] per figuram Salvatoris ante foris ornavit. Et per ascendentes scalas in superioribus super eamdem turrem triclinium, et cancellos aereos construxit. [Col. 0903B] Ubi et orbis terrarum descriptionem depinxit, atque diversis versiculis ornavit, et omne patriarchium pene a novo restauravit. In magna enim penuria eumdem locum invenerat. [c 2Kb] Hic in ecclesia apostolorum [Col. 0904A] principum Petri et Pauli pendentia vela inter columnas ex palleis [4 1Kb] syricis fecit. [d 2Kb] Hic in ecclesia praedicti principis apostolorum omnes Codices domus suae proprios, qui in circulo anni leguntur [5 1Kb] ad matutinos, in armarii opere ordinavit. [e 2Kb] Hic domum [6 1Kb] cultam Lauretum noviter ordinavit, adjiciens et massam [7 1Kb] Fonteianam, quae cognominatur [8 1Kb] Paunaria.

Hic viginti auri libras pro emendo oleo annue, ut de lucro eorum in luminariis apostolicis proficiat, instituit. Et constitutum sub anathematis vinculo obligavit. Hic fecit vestem super altare beati Petri ex auro textam [9 1Kb] habentem nativitatem Domini Dei, et Salvatoris nostri Jesu Christi, ornavitque eam gemmis pretiosis. Simulque et vela serica alythina quatuor, [Col. 0904B] quae et ornavit [10 1Kb] cum rotis et ornamentis variis auro textis. Item fecit coronam de argento purissmo cum delphinis ex proprio suo, pens. libras centum viginti. Hic beatissimus vir, juxta ritum ecclesiasticum [Col. 0905A] [a 2Kb] , et fidei suae sponsionem orthodoxam, synodicam Ecclesiae misit Constantinopolitanae, simulque et aliam suggestionem dirigens serenissimo Constantino principi. Et pergentibus apostolicae sedis responsalibus ad regiam urbem invenerunt intra palatium regiae potestatis invasorem quemdam et rebellem [1 1Kb] Artaustum nomine; dum enim isdem imperator ad dimicandum contra Agarenorum properasset gentem, illico praefatus Artaustus datis populo qui in regia remanserunt urbe praemiis, imperiale arripuit solium. Et postmodum aggregans Orientalium exercituum multitudinem [2 1Kb] antelatus Constantinus princeps, pergensque Constantinopolim, eamdem viriliter expugnans, atque extrinsecus circumvallans, comprehendit civitatem, et pristinum regni sui adeptus est fastigium.

[Col. 0905B] Statimque jam fati Artausti, ejusque filiorum eruit ocules, et plures ex suis rebellibus exsules a propriis [Col. 0906A] fecit habitaculis. Post haec requirens [3 1Kb] missum apostolicae sedis, qui ibidem in tempore perturbationis contigerat advenisse, eumque repertum ad sedem absolvit apostolicam, et, juxta quod beatissimus pontifex postulaverat, donationem in scriptis de duabus [4 1Kb] mansis quae Nymphas et Normias appellantur, juris existentes publici, eidem sanctissimo ac beatissimo papae sanctae Romanae Ecclesiae jure perpetuo direxit possidendas.

[b 2Kb] Hujus temporibus [c 9Kb] Carolomannus, filius Caroli Francorum [5 1Kb] Regis, praesentis vitae relinquens gloriam, atque potestatem terrenam, ad beatum Petrum apostolorum principem devotus cum aliquantis suis advenit fidelibus, seseque eidem Dei contulit apostolo, atque in [6 1Kb] speciali habitu se fore spondens permansurum, [Col. 0906B] clericatus jugum ab eodem sanctissimo suscepit pontifice. [7 1Kb] Et inter alia multa dona obtulit beato [Col. 0907A] Petro apostolo ante confessionem arcum argenteum majorem, pensantem libras septuaginta, et post aliquantum temporis ad beati Benedicti quod in Aquinensium finibus situm est, profectus est monasterium, [Col. 0908A] in quo et suam fluire vitam jure professus est jurando.

[a 2Kb] Porro eodem tempore contigit plures Veneticorum hanc Romanam advenisse in urbem negotiatores, et mercimonii nundinas propagantes, multitudinem [Col. 0909A] mancipiorum, virilis scilicet et feminini generis, emere visi sunt, quos et in Africam ad paganam gentem nitebantur deducere. Quo cognito, isdem sanctissimus pater fieri prohibuit, hoc judicans, quod justum non esset ut Christi abluti baptismo paganis gentibus deservirent. Datoque eisdem Veneticis pretio, quod in eorum emptione se dedisse probati sunt, cunctos a jugo servitutis redemit, atque more liberorum degendos absolvit.

[a 3Kb] Ipsis itaque temporibus [1 1Kb] , Ratchis Longobardorum rex ad capiendam civitatem Perusinam, [b 1Kb] sicut caetera Pentapoleos oppida, vehementi profectus est cum indignatione, quam et circumdans for iter expugnabat. Hoc audiens sanctissimus papa continuo, spe divina fretus, assumptis aliquantis ex suo clero [Col. 0909B] cum optimatibus, quanto opus, ad eamdem pervenit civitatem, impensisque eidem regi plurimis muneribus, atque oppido eum deprecans, opitulante Domino, ab [2 1Kb] obsessione ipsius civitatis eum amovit. Cui et salutifera praedicans, Deo auctore, valuit animum ejus in speciali studio inclinare. Et post aliquantos dies isdem [c 2Kb] Ratchis rex relinquens regalem [Col. 0910A] dignitatem, decore cum uxore et filiis ad beati Petri principis apostolorum conjunxit limina, acceptaque a praefato sanctissimo papa oratione, clericusque effectus, monachico indutus est habitu cum uxore et filiis.

Hujus denique temporibus magnum thesaurum Dominus Deus noster in hac Romana urbe per eumdem almificum pontificem propalare dignatus est. In venerabili itaque patriarchio sacratissimum beati Georgii martyris isdem sanctissimus papa in capsa reconditum reperit caput, in quo et [3 1Kb] pictacium invenit pariter litteris exaratum Graecis, ipsum esse significantes. Qui sanctissimus papa omnino hilaris, satisfactus, illico aggregato Romanae urbis populo, cum hymnis, canticis spiritualibus [d 2Kb] in venerabili [Col. 0910B] diaconia ejus nominis, sita in hac Romana civitate regione secunda, ad velum aureum, illud deduci fecit. Ubi immensa miracula et beneficia omnipotens Deus ad laudem nominis sui per eumdem sacratissimum martyrem operari [4 1Kb] dignatur. Hujus temporibus defunctus Theodorus major, filius [5 1Kb] Megisti Cataxanti, ob veniam suorum delictorum praedium, quo ex haereditate [Col. 0911A] fruebatur paterna, situm quinto ab hac Romana urbe milliario, via Tiburtina, in quo et oratorium sanctae Ceciliae esse dignoscitur, beato Petro reliquit. Quod ipse beatissimus papa magnae constructionis fabricis atque picturis decoravit, ampliavitque in eo fines ex omni parte. Data enim digna recompensatione his qui in vicino ejusdem loci possessiones tenere videbantur, nemini vim inferens, sed magis, ut condecet patri, cuncta secus eumdem locum amica pactione pretio emit praedia, et domum cultam, beato Petro eumdem locum jure perpetuo statuit permanendum, quae domus culta, sanctae Ceciliae usque in hodiernum diem vocatur. Construxit quippe et in ea oratorium sancti [1 1Kb] Abbacyri, ubi et multas sanctorum condidit reliquias. Quam videlicet [Col. 0911B] domum cultam usui proprio Dominicae videlicet traditionis descripsit. Hic constituit aliam domum cultam in decimo quarto milliario ab hac Romana urbe [2 1Kb] patrimonium Tusciae, et constitutionibus obligavit usui Ecclesiae permanendum, [3 1Kb] etiam loca quae ab Anna relicta quondam Agathonis primicerii [Col. 0912A] beato Petro videntur esse concessa. Hic massas quae vocantur Antro et Formias suo studio jure beati Petri acquisivit, quas et domos cultas statuit.

Et de omnibus superius adnexis [4 1Kb] domocultis apostolicae [5 1Kb] exarationis constituta faciens, atque sacerdotale collegium aggregans, sub anathematis interdictionibus statuit: Nulli quoquo modo successorum ejus pontificum, et alii cuilibet personae licere ipsas domocultas ab usu Ecclesiae quoquo modo alienare. Hic fecit vestem super altare beati Andreae apostoli ab beatum Petrum nimis optimam.

[a 75Kb] Hic beatissimus papa statuit ut crebris diebus alimentorum sumptus, qui et eleemosyna usque nunc appellatur de venerabili patriarchio [6 1Kb] a paracellariis pauperibus, et peregrinis, qui ad beatum Petrum morantur, [Col. 0912B] deportari, eisque erogari. Nec non et omnibus et inopibus et infirmis per universas regiones istius Romanae urbis constitutis eamdem similiter distribui ipse alimentorum constituit eleemosynam. Hujus temporibus contigit subito [7 1Kb] tegumen tituli beati Christi martyris Eusebii cadere. Qui sanctissimus vir cum tota [Col. 0913A] sua decertans virtute, prudenterque elaborans, sicut antiquitus fuit, rursus quod ceciderat reparavit, atque optime restauravit. Hic praecipuus pontifex multa loca sanctorum in meliorem statum perduxit. Et vestes optimas super altaria earumdem Dei Ecclesiarum fecit. Hic dilexit clerum suum valde, atque presbyteria eis annue in duplo et amplius tribuit. Omnes, utpote pater et bonus pastor, amplectens et utiliter fovens, et penitus quempiam minime tribulari permittens: Hujus itaque temporibus in magna securitate et laetitia populus a Deo illi commissus [Col. 0914A] degens vixit. [a 2Kb] Hic beatissimus papa suo prudentissimo studio quos beatae recordationis Gregorius papa fecit quatuor Dialogorum libros de Latino in Graecum transtulit eloquium, et plures, qui Latinam ignorant lectionem, per ejusdem lectionis illuminavit historiam. Hic fecit ordinationes tres per mensem Martium; creavit presbyteros XXX, diaconos V, episcopos per diversa loca LXXXV. Qui [b 16Kb] sepultus est ad beatum Petrum apostolum Idibus Martii, indict. V, et cessavit episcopatus ejus dies 12.




[Col. 0917]
SANCTI ZACHARIAE ROMANI PONTIFICIS EPISTOLAE ET DECRETA.
(Mansi, Conc. Coll. tom. XII.)





EPISTOLA PRIMA. BONIFACII ARCHIEPISCOPI AD ZACHARIAM PAPAM.
[Col. 0917B]

Confitemur, Domine pater, quia postquam, etc. (Vide sup. S. Bonifacii ep. 49).



[a 2Kb] EPISTOLA II. ZACHARIAE PAPAE AD BONIFACIUM ARCHIEPISCOPUM.

Respondet ad singula capita epistolae praecedentis:

    I. Probari sibi episcopatus in Germania institutos.
    II. Item ut synodus in Franciae regno celebretur.
    III. Interim ut fornicarios et sanguinarios sacerdotio fungi non permittat.
    IV. Ut sibi successorem, nisi instante morte, non designet.
    V. Non credendum illi qui sibi incestas nuptias concessas fuisse aiebat.
    VI. Paganicos ritus, qui Romae erant, interdictos in posterum fuisse.
    [Col. 0917C] VII. Fides ne habeatur sacerdotibus illis, qui sibi a sede apostolica indultum jactabant.


Reverentissimo et sanctissimo fratri Bonifacio episcopo Zacharias servus servorum Dei.

Susceptis sanctissimae fraternitatis tuae litteris per Deneardum religiosum presbyterum tuum, quia sospitem te, ut semper cupimus, esse cognovimus, omnipotenti ac misericordissimo Deo nostro magnas [Col. 0918B] retulimus gratias, qui tibi in omnibus bonis prosperari dignatur. Magnam enim in cordibus nostris infundis laetitiam, quoties nobis sanctitatis tuae scripta mittuntur, quando reperimus quae ad salutem respiciunt animarum: dum quotidie in gremio sanctae matris Ecclesiae per tuam praedicationem novi populi adduntur.

I. Ubi et tres episcopos per loca singula secundum seriem syllabarum tuarum te ordinasse cognovimus, qui eidem populo, quem sibi Dominus Deus noster per tuam sanctitatem aggregare dignatus est, praeesse debeant, et petisti ut per auctoritatem nostrae sedis episcopales ibidem sedes firmentur. Sed tua sancta fraternitas mature pertractet, et subtili consideratione discernat, si expedit, aut si loca vel populorum [Col. 0918C] turbae talia esse probantur, ut episcopos habere mereantur. Meministi enim, charissime, quid in sacris canonibus praecipimur observare, ut minime in villulas, vel in modicas civitates episcopos ordinemus, ne vilescat nomen episcopi. Sed nos tuis sincerissimis atque a nobis dilectis syllabis provocati, quae poposcisti absque mora concedi patimur, et statuimus per apostolicam auctoritatem episcopales [Col. 0919A] illic esse sedes, quae per successionem episcopos mereantur, et populis praesint, atque in quibus praedicationis verbum subjectis insinuetur: id est, in castello quod dicitur Wirtzburg, et alterum in oppido quod nominatur Buraburg, tertium in loco qui dicitur Erphesfurt: ita ut nulli post haec liceat cuiquam haec quae a nobis sancita sunt quoquo modo violare, quae auctoritate beati Petri apostoli firma esse decrevimus.

II. De eo autem quod nobis intimasti, quod te Carlomannus filius noster ad se rogavit accedere, ut in urbe regni Francorum, in sua ditione sive potestate constituta, synodum celebrare debeas, eo quod omnis ecclesiastica regula sive disciplina ab eadem provincia funditus est abolita, quod nimis moerendum [Col. 0919B] est, quod per spatia temporum ibidem synodus sacerdotum minime celebrata sit; et hoc libenter concedimus, et fieri praecipimus. Neque enim quid sit sacerdotium, neque quid fiat ab eis qui se sacerdotes nominant, cognoscitur.

III. Sed dum, juvante Deo, quae a praefato filio nostro promissa sunt ad effectum perducta fuerint, tuaque fraternitas in memorato concilio consederit cum eodem excellentissimo viro, si quos repererit episcopos, presbyteros, aut diaconos, contra canones vel statuta patrum excessisse, id est, si in adulterio vel fornicatione inventi fuerint, vel si plures uxores habuerunt, aut si sanguinem Christianorum sive paganorum effuderunt, [a 1Kb] vel etiam aliis capitulum canonum obviasse eos reperit tua sanctitas, nulla ratione [Col. 0919C] apostolica auctoritate permittat sacerdotio fungi, quia tales a suo proprio ore falsi nominantur sacerdotes, et pejores ac deteriores saecularibus esse noscuntur, qui se neque a fornicationibus, neque a nefariis matrimoniis abstinent, neque ab hominum sanguinis effusione manus servant innoxias. Quales se esse sacerdotes existiment, aut quid inde sentiant, dicente Deo: Sacerdotes mei semel nubant (Levit. XXI). Et Apostolus: Unius uxoris virum, (I Tim. III) etc. Et hoc ante susceptum sacerdotium uti licitum est. Nam a die suscepti sacerdotii etiam ab ipso proprie conjugio prohibendi sunt. Quomodo sacerdotio fungi desiderant, qui talibus sceleribus involuti esse monstrantur, ut neque saeculares fideles his facinoribus obvolutos optemus? Quomodo non pertimescunt [Col. 0919D] divina mysteria contingere? aut quomodo ad orandum pro peccatis accedere praesumunt, dum sacri canones neque purum clericum, cui sacerdotium non est, secundis copulari nuptiis praecipiunt? Isti enim e contrario non solum post susceptum sacerdotium se abstinere ab una uxore nolunt, imo luxuria obvoluti pejora saecularium scelera committunt, ut plures uxores habere praesumant, quibus neque unam concessum est post susceptum ministerium attrectare. Sed ista parvipendentes, atque Deum ad iracundiam provocantes, majora committunt facinora, dum propriis manibus Christianos atque paganos homines [Col. 0920A] necant. Et fit, ut quibus in remissionem peccatorum debuerunt lavacrum regenerationis impendere, atque Christi sacramenta donare, ne in aeternum perirent, eorumdem sacrilegis manibus ipsi extinguantur. Quis enim sapiens habens cor eos aestimet sacerdotes, qui neque a fornicationibus abstinent, neque ab effusione sanguinum manus servant innoxias? Quisve eorum sacrificiis Deum credit esse placatum, dicente Propheta: Virum sanguinum et dolosum abominabitur Dominus (Psal. V)? Isti namque, ut praemisi, ne sacerdotio fungantur, neque divina contingant mysteria, commonemus. Quidquid vero aliud, ut dictum est, eos contra ecclesiasticam regulam excessisse repereris, canones sive instituta patrum prae manibus habeto, et juxta quod in eis edoctus fueris discerne.

[Col. 0920B] IV. De eo autem quod tibi successorem constitui velle dixisti, ut te vivente in loco tuo eligatur episcopus, hoc nulla ratione concedi patimur: quia contra omnem ecclesiasticam regulam, vel instituta patrum esse monstratur. Sed volumus ut tibi ministret, et sit in Evangelio Christi adjutor, dicente apostolo: Si quis bene ministraverit, bonum sibi gradum acquiret (I Tim. III). Nimis enim reprehensibile esse manifestum est, ut te vivente tibi alium substituamus. Sed hoc commonemus, ut quandiu te divina jusserit clementia superesse, sine intermissione ores ut tibi Deus illum successorem concedat, qui ei possit esse placabilis, et populum, quem ad suam gratiam per tuae sanctitatis industriam vocare voluit, irreprehensibiliter [Col. 0920C] regere valeat, atque ad viam vitae elaboret perducere. Nam quomodo haec quae poposcisti, [b 1Kb] si et volucrimus, concedere possumus, dum nos fragiles homines existentes, et sub conditione mortis constituti, ignorantes quid superventura dies pariat, non valeamus investigare, quis de nobis prior de praesenti saeculo migret? Sin autem et eumdem divina voluerit clementia post tui diem transitus superesse, si eum aptum esse cognoveris, et in tua voluntate fuerit definitum, ea hora qua te praesenti saeculo migraturum cognoveris, praesentibus cunctis tibi successorem designa, ut huc veniat ordinandus. Hoc nulli alii concedi patimur, quod tibi charitate cogente largiri censuimus.

V. De illo namque qui viduam avunculi sui, quae [Col. 0920D] et ipsa fuit uxor consobrini sui, et sacrum velamen habere monstrata est, et a beatae memoriae praedecessore nostro sibi licentiam concessam esse divulgavit, ut eam in pernicioso matrimonio assumere debuisset, absit ut hoc praedecessor noster ita credatur praecepisse. Nec enim ab hac apostolica sede illa diriguntur, quae contraria esse patrum sive canonum institutis inveniantur. Ergo admonere, hortari, increpare eos, frater, ne cesses, quatenus a tali scelesti recedant matrimonio, ut non in aeternum pereant. Reminiscantur enim se Christi sanguine redemptos esse, et non sponte se contradant (nisi ab [Col. 0921A] ipso recesserint incesto matrimonio) diaboli potestati: sed magis ipsi Deo, et Christo Filio ejus, et Spiritui sancto, in cujus nomine ab illius antiqui hostis erepti sunt potestate. Elabora namque, sanctissime frater, in eis, quia scriptum cognoscis: Qui converti fecerit peccatorem ab errore viae suae, salvabit animam ejus a morte, et suorum operit multitudinem peccatorum (Jac. III). Nam et nos pro hoc commonitoria scripta direximus.

VI. De Kalendis vero Januariis, vel caeteris auguriis, vel phylacteriis, et incantationibus, vel aliis diversis observationibus, quae gentili more observari dixisti apud beatum Petrum apostolum; vel in urbe Roma; hoc et nobis et omnibus Christianis detestabile et perniciosum esse judicamus, dicente Deo: Non augurabimini nec observabitis somnia (Levit. [Col. 0921B] XIX). Et iterum: Non est augurium in Israel, nec observatio in domo Jacob (Num. XXIII). Ita et a nobis cavendum esse censemus, ut nullis auguriis vel observationibus attendamus, quia omnia haec abscissa esse a Patribus sumus edocti. Et quia per instigationem diaboli iterum pullulabant, a die qua nos jussit divina clementia (quanquam immeriti existamus) apostoli vicem gerere, illico omnia haec amputavimus. Pari etenim modo volumus tuam sanctitatem populis sibi subditis praedicare, atque ad viam aeternae perducere vitae. Nam et sanctae recordationis praedecessoris atque nutritoris nostri domni Gregorii papae constitutione omnia haec pie ac fideliter amputata sunt, et alia diversa quamplura, quae diabolo suggerente pullulabant in Christi ovile: cujus instar pro [Col. 0921C] illius populi salute dirigere maturavimus.

VII. Nam et de sacerdotibus illis qui falsa opinantur, qui etiam adulteri et fornicatores probantur, et sibi ab apostolica sede indultum esse testantur, et e contrario licentiam sibi praedicationis concessam esse; hoc nulla ratione credat tua sancta fraternitas; sed similiter in eis canonicam exercere [F. exerce] vindictam, quemadmodum de his de quibus superius a nobis edoctus monstraris. Non enim aliud te agere volumus, praeterquam quae sacri praecipiunt canones, vel etiam ab hac apostolica sede instructus esse dignosceris. Secundum tuae namque sanctitatis petitionem, et tribus episcopis tuis singulas confirmationis epistolas [Col. 0922A] misimus, quas per tuae sanctitatis manus eis largiri volumus: et Carlomanno filio nostro alia scripta direximus, ut quae tibi promisit adimplere festinet, atque adminicula praestet. Sed haec, frater charissime, de omnibus superius comprehensis capitulis, ut Dominus donavit, respondimus ad amputanda omnia diabolicae fraudis scandala. Tua vero sancta fraternitas, si quid de caetero evenerit, ut sacri docent canones, studeat emendare in plebibus sibi a Deo commissis. Non enim aliud nobis convenit praedicare, praeter quod a sanctis Patribus sumus edocti. Si vero novi aliquid inimici astutia agente acciderit, quod tua sancta fraternitas minime per canonum instituta discernere possit, hoc nobis non pigeat te insinuare, quatenus Deo juvante quaecunque ad emendationem [Col. 0922B] novae plebis esse possunt, tibi absque tarditate respondere maturemus. Cognoscat enim, frater charissime, tua sancta fraternitas, ita dilectionem tuam nos habere in nostris praecordiis, ut te praesentialiter videre quotidie desideremus, et ita te in nostro consortio habeamus, ut certe ministrum Dei, et dispensatorem Ecclesiarum Christi. De caetero namque confortare in Domino, frater charissime, et esto robustus, et elabora in opus, ad quod te divina voluit vocare clementia. Magna enim te spes remunerationis exspectat, quam promisit Deus diligentibus se. Et nos licet peccatores existamus, tamen Dei nostri non cessamus absque intermissione immensam exorare clementiam, ut qui coepit in vobis perficiat opus bonum usque adhuc. Et beatus apostolorum princeps [Col. 0922C] Petrus cooperetur tibi in omnibus bonis, quae ei parere desideras. Deus te incolumem custodiat, reverentissime frater. Data Kalendis Aprilis, imperante domino piissimo Augusto Constantino a Deo coronato magno imperatore, anno XXIV, imperii ejus anno secundo, indictione 11.



EPISTOLA III. ZACHARIAE PAPAE [a 3Kb] AD BURCHARDUM EPISCOPUM WIRTZIBURGENSEM. Confirmat ejus sedem episcopalem a Bonifacio archiepiscopo institutam.

[b 1Kb] Dilectissimo nobis Burchardo sanctae Ecclesiae Wirtziburgensis episcopo Zacharias papa.

[Col. 0923A] Domino cooperante et sermonem confirmante, ad dilatandam Christianitatis legem, et orthodoxae fidei tramitem, ad docendum juxta quod praedicat sancta haec Romana, cui Deo auctore praesidemus, Ecclesia, innotuit nobis sanctissimus ac reverentissimus frater et coepiscopus noster Bonifacius, nuper se discrevisse et ordinasse in Germaniae partibus episcopales sedes, ubi praeest vestra dilectio, et provinciam in tres divisisse parochias. Quo cognito, cum magna exsultatione extensis ad sidera palmis, illuminatori et datori omnium bonorum Domino Deo, et Salvatori nostro Jesu Christo gratias egimus, qui facit utraque unum. Flagitavit autem a nobis per suas syllabas jam dictus sanctissimus vir, per apostolicam auctoritatem vestras confirmari sedes. Pro quo et nos ardenti animo, [Col. 0923B] et divino juvamine ac auctoritate beati Petri apostolorum principis, cui data est a Deo et Salvatore nostro Jesu Christo ligandi solvendique potestas peccata hominum in coelo et in terra, confirmamus, atque solidas permanere vestras episcopales sedes sancimus. Interdicentes ipsius principis apostolorum auctoritate omnibus praesentibus et futuris generationibus, ut nullus audeat contra eamdem vestram venire ordinationem; quae dignante Deo ex nostra praeceptione in vobis facta est. Et hoc interdicentes, ut nullus audeat, juxta sanctorum canonum traditionem, ex alio episcopatu ibidem translatari, aut ordinare episcopum, post vestram de hoc saeculo evocationem, nisi is qui apostolicae nostrae sedis in illis partibus praesentaverit vicem. Sed nec quisquam alterius parochias [Col. 0923C] invadere, aut Ecclesias subtrahere praesumat. Nam, quod non credimus, si quis ille fuerit, qui contra hanc nostram praeceptionem temerario ausu venire tentaverit, sciat se aeterno Dei judicio anathematis vinculo esse innodatum. Si quis vero apostolica servaverit praecepta, et normam rectae et orthodoxae fidei fuerit assecutus, benedictionis gratiam consequatur. De caetero petimus divinam clementiam, ut confirmet et corroboret hoc quod operatus est Dominus in vobis. Et charitas Dei et pax, atque gratia sit cum spiritu vestro, sanctissimi et dilectissimi nobis. Toto conamine elaborate pro fide Christi, et ad ministerium ejus perficiendum decertate, ut cum egregio apostolo mereamini dicere: Bonum certamen [Col. 0923D] certavi, cursum consummavi, fidem servavi. De reliquo reposita est mihi corona justitiae, quam reddet mihi Dominus in illum diem justus judex (I Tim. IV). Salutantes vos in Domino valere optamus. Bene valete. Data Kalendis Aprilis, imperante domino Constantino magno imperatore anno XXIV, imperii ejus anno 2, indictione 11.



EPISTOLA IV. EPISTOLA ZACHARIAE PAPAE AD FRANCOS ET GALLOS. Laudat illos ob ea quae in synodo recte fuerant constituta, hortaturque ut Bonifacii monitis obtemperare pergant.

Zacharias papa universis episcopis, presbyteris, diaconibus, abbatibus, cunctis etiam ducibus, comitibus, [Col. 0924A] omnibusque Deum timentibus, per Gallias et Francorum provincias constitutis.

Referente nobis Bonifacio reverentissimo atque sanctissimo fratre nostro episcopo, quod dum synodus aggregata esset in provincia vestra, juxta nostram commonitionem, mediantibus filiis nostris Pippino et Carolomanno principibus vestris, peragente etiam vicem nostram praefato Bonifacio, Dominus inclinasset corda vestra cum principibus vestris in praedicationem ejus, ut omnibus commonitionibus obediretis, et falsos, et schismaticos, et homicidas, et fornicarios, a vobis expelleretis sacerdotes, omnipotenti Deo nostro gratias egimus, et pro vobis incessanter sumus orantes, ut qui coepit in vobis opus bonum perficiat usque in finem. Obsecro enim vos [Col. 0924B] omnes coram Deo ut ejus commonitionibus firmiter obediatis. Ipsum enim vice nostra in partibus illis ad praedicandum constitutum habemus, ut vos Deo propitio ad viam perducat rectitudinis, et a cunctis facinoribus salvi esse possitis. Habuistis enim, peccatis facientibus, nuncusque falsos et erroneos sacerdotes, unde et cunctae paganae gentes vobis pugnantibus praevalebant, quia non erat differentia inter laicos et sacerdotes, quibus pugnare licitum non est. Qualis enim victoria dari potest, ubi sacerdotes una hora dominica pertractant mysteria, et Christianis corpus dominicum porrigunt pro suarum animarum redemptione, et postea [Edit. Rom. propter] Christianos, quibus hoc ministrare debuerant, aut paganos, quibus Christum praedicare, propriis [Col. 0924C] sacrilegisque manibus necant? Et fit secundum Domini verbum: Vos estis sal terrae; quod si sal evanuerit, in quo condietur? Ad nihilum valet ultra, nisi ut mittatur foras, et conculcetur ab hominibus (Matth. V). Et dum haec ita sint, et tales in vobis fuerint sacerdotes, quomodo victores contra inimicos vestros esse poteritis? Nam si mundos et castos ab omni fornicatione et homicidio liberos habueritis sacerdotes, ut sacri praecipiunt canones, et nostra vice praedicat praefatus Bonifacius frater noster, et ei in omnibus obedientes exstiteritis, nulla gens ante vestrum conspectum poterit stare, sed corruent ante faciem vestram omnes paganae gentes, et eritis victores; insuper et bene agentes vitam aeternam possidebitis. Vos autem, fratres charissimi, qui estis [Col. 0924D] veri sacerdotes, vel sub regulari disciplina constituti, sic vosmetipsos exhibete, ut certe ministros Dei, et dispensatores mysteriorum Dei, ut non vituperetur ministerium nostrum, ne fiat in vobis, sicut scriptum est: Erit sicut populus sic sacerdos (Isai. XXIV), et si hoc fuerit, qualis vobis erit ab hominibus laus, aut qualis a Deo exspectatur retributio? Sed sic vos corrigite ut veri sacerdotes, et tales sacerdotium perducite, ut et vobis et illis testimonium maneat bonum ab his qui foris sunt; quatenus ab hominibus vobis acquiratis laudem, et Deo mercedis praemium in aeterna beatitudine percipere mereamini, eo quod per vos ad Christi rectam fidem perducti multi sunt, innoxios habentes sacerdotes. [Col. 0925A] Ad synodum namque omni anno convenite ad pertractandum de unitate Ecclesiae, ut si quid adversi acciderit, radicitus amputetur, Dei et Ecclesia maneat inconcussa. Bene valete.



[a 4Kb] EPISTOLA V. ZACHARIAE PAPAE AD BONIFACIUM ARCHIEPISCOPUM. Mittit pallia pro tribus metropolitanis: et de duobus pseudoprophetis in Francia deprehensis.

Reverentissimo et sanctissimo fratri Bonifacio coepiscopo Zacharias servus servorum Dei.

Legimus in libro Actuum apostolorum Spiritum sanctum apostolis praecepisse: Separate mihi Barnabam et Paulum in opus quo assumpsi eos (Act. XIII), id est, ut praedicationem Christianae religionis, et [Col. 0925B] ejusdem Spiritus sancti gratiam, mundum illuminarent universum. Quorum illuminatione praedicationis atque doctrinae Christi praesidio mansit et manet catholica Dei Ecclesia praefulgens, horum et beati apostolorum principis Petri illuminata doctrinis: et eorum sequipedem ex inspiratione divina tuam sanctissimam fraternitatem in partibus illis credimus esse destinatam, ut etiam instar eorum idem Spiritus sanctus in eodem te assumpsit opere ad illuminationem gentium illarum. Unde nimis exultamus in Domino, et ejus omnipotentiae immensas referimus laudes. Dum vero et series syllabarum tuarum nobis panderetur per singula, multo amplius laetati sumus in Domino, qui tibi suam gratiam ita largiri dignatus est, ut sic durae gentis corda lenires, quatenus libenti [Col. 0925C] animo inclinarentur ad obediendum fidei, et divinis [Col. 0926A] obtemperarent praeceptis. Indicasti enim nobis, quomodo et qualiter tetigisset Deus corda excellentissimorum filiorum nostrorum Pippini et Carlomanni, ut tibi in praedicatione socii et adjutores esse niterentur ex inspiratione divina: quorum merces copiosa manet in coelis, quoniam benedictus homo per quem benedicitur Deus. De episcopis vero metropolitanis, id est, Grimone, quem nos jam compertum habemus, et de Abel et Artberto [b 1Kb] , quos per unamquamque metropolim per provincias constituisti, hoc per tuum testimonium confirmamus, et pallia dirigimus ad eorum firmissimam stabilitatem, et Ecclesiae Dei augmentum, ut in meliori proficiant statu. Qualiter enim mos pallii sit, vel quomodo fidem suam exponere debeant hi qui pallio uti conceduntur, [Col. 0926B] eis direximus, informantes eos, ut sciant quod sit pallii usus, ut subjectis viam praedicent salutis, et ut ecclesiastica disciplina in Ecclesiis eorum servetur, et maneat inconcussa, et ut sacerdotium, quod in eis fuerit, non pollutum, ut antea fuit, sed mundum et acceptum Deo esse possit, quantum humana conditio valet: ita ut nullus inveniatur eorum a sacris deviare canonibus, et sacrificium eorum mundum Deo immoletur: ita ut Dominus eorum placetur muneribus, et populus Dei purificatis mentibus, ex omni vitiorum squalore sincerum valeat Deo servitium exhibere. Retulisti etiam nobis, charissime frater, quod duos pseudoprophetas in eadem Francorum provincia invenisses, quos non pseudoprophetas, sed magis pseudochristianos appellare [Col. 0926C] debemus. Ex quibus unum quidem novum [c 1Kb] Simonem [Col. 0927A] juxta tenorem tuarum syllabarum reperimus; qui et sacerdotium sibi vindicabat, et a luxuria minime se continebat, seducens populum, et inania praedicans: non solum suam animam juri diaboli tradens, sed et populorum corda in interitum demergens, [a 1Kb] et ab Ecclesia Dei eos seductionibus suis abstrahens, et cruces in campis statuens, et oratoriola ad seducendum populum instituens, publicasque et antiquas ecclesias relinquens, et Sanctitatis nomine se vocari faciens, et in suo nomine ecclesias consecrans; nomina etiam angelorum, imo magis daemoniorum se scire affirmans. [b 1Kb] Alium vero ita luxuriae deditum, ut concubinam haberet, et duos ex ea filios procrearet: et tamen sacerdotium sibimet vindicabat, affirmans hoc justum esse juxta traditionem [Col. 0927B] veteris Testamenti, ut defuncti fratris superstes frater ducat uxorem: et quia Christus resurgens ab inferis nullum ibi reliquisset, sed omnes inde abstraxisset: quae omnia haec detestabilia et scelesta judicamus. Bene enim tua fraterna sanctitas juxta ecclesiasticam regulam eos damnavit, et in custodiam reclusit, et optime vocavit Antichristi ministros et praecursores. De caetero decerta, charissime, et viriliter age, et pervigil permane in ministerio Christi, ut amplius Christi grex augeatur, et tibi praemium aeternae retributionis maneat copiosum, et cum sanctis et electis Dei, ut credimus, habeas consortium. Deus te incolumem custodiat, reverentissime frater. Data X Kalendas Julias, imperante domino Artavasdo [c 1Kb] a Deo coronato magno imperatore anno III, [Col. 0927C] post consulatum ejus anno III, sed et Nicephoro magno imperatore anno III, indictione 12 [Al., 10].



EPISTOLA VI. ZACHARIAE PAPAE AD BONIFACIUM ARCHIEPISCOPUM.

    I. Miratur quod pallium pro uno Grimone nunc petat, cum pro tribus antea postularit.
    II. Refellit calumniam de labe simoniaca, cujus insimulabatur.
    III. Suas illi vices non in Bajoaria solum, sed per Galliam omnem delegat.


I. Suscipientes sanctissimae fraternitatis tuae litteras per praesentium gerulum, et relegentes quae in eis continebantur, in exstasi quadam incidimus, et admiratione magna, eo quod nimis repertae sint dissonare ab eis syllabis quae a tua directae sunt fraternitate [Col. 0927D] per elapsum Augustum mensem: ubi nobis indicasti, quod et concilium, adjuvante Deo, et Carlomanno praebente consensum et contestante, factum est, et qualiter falsos sacerdotes, qui divinum digni non erant attrectare ministerium, a sacro munere suspendisti, et quia tres archiepiscopos per singulas [Col. 0928A] metropoles ordinasses reserasti, id est, Grimonem in civitate quae dicitur [d 1Kb] Rodomas, secundum vero Abel in civitate quae dicitur Rhemorum, tertium quoque Artbertum in civitate quae dicitur Sennis: qui et apud nos fuit, et tua nobis et Carlomanni atque Pippini detulit scripta, per quae suggessisti, ut tria pallia iisdem tribus praenominatis metropolitanis dirigere deberemus; quae et largiti sumus pro adunatione et reformatione Ecclesiarum Christi. Nunc autem denuo tuas suscipientes syllabas, valde sumus, ut diximus, mirati, eo quod antea nobis una cum memoratis principibus Galliarum pro tribus palliis suggessisti, et postea pro solo Grimone. Sed volumus ut tua nobis indicet fraternitas, cur nobis ita direxisti antea pro tribus, et postmodum pro uno, ut et [Col. 0928B] nos certi redditi ex hoc nullam ambiguitatem retineamus.

II. Reperimus etiam in memoratis tuis litteris, quae nimis animos nostros conturbant, quod talia a te nobis referantur, quasi nos corruptores simus canonum, et patrum rescindere traditiones quaeramus; ac per hoc, quod absit, cum nostris clericis in simoniacam haeresim incidamus, accipientes et compellentes, ut hi, quibus pallia tribuimus, nobis praemia largiantur, expetentes ab illis pecunias. Sed, charissime frater, hortamur charitatem tuam, ut nobis deinceps tale aliquid minime tua fraternitas scribat: quia fastidiosum a nobis et injuriosum suscipitur, dum illud nobis ingeritur quod nos omnino detestamur. Absit enim a nobis et a nostris [Col. 0928C] clericis, ut donum, quod per Spiritus sancti gratiam suscepimus, pretio venundemus: dum et illa tria pallia, quae te suggerente, ut praediximus, sumus flagitati, nullum ab eis quispiam commodum expetiit. Insuper et chartas, quae secundum morem a nostro scrinio pro tua confirmatione atque doctrina tribuuntur, de nostro concessimus, nihil ab eis auferentes; absit ut sic quidpiam a tua fraternitate criminis nobis simoniaci objiciatur. Anathematizamus namque omnes quicunque ausi fuerint donum Spiritus sancti pretio venundare.

III. Suggessisti etiam nobis per alia tua scripta, quod in Bajoaria unum reperisses falsum sacerdotem, qui affirmabat quod a nobis fuisset episcopus ordinatus; et tua hoc fraternitas optime egit, dum [Col. 0928D] ei non credidit, quia falsus homo omnia false suggessit; et falsum reperiens sacerdotio suspende. Sic enim auctoritate B. Petri apostolorum principis tibi praecipimus, ut quemcunque repereris sacris canonibus deviare, nulla ratione patiaris sacrum ministerium tractare. Et quia sciscitatus es an deberes [Col. 0929A] in Bajoaria provincia jus habere praedicationis, quam a decessore nostro habuisti concessam; nos Deo auxiliante ea quae tibi largitus est decessor et praedecessor noster non minuimus, sed augemus: et non solum Bajoariam, sed etiam omnem Galliarum provinciam, donec te divina jusserit superesse majestas, nostra vice per praedicationem tibi injunctam, si repereris contra Christianam sentire religionem, vel canonum instituta, spiritaliter ad normam studeas rectitudinis reformare. Dominus te incolumem custodiat, reverentissime et sanctissime frater. Data [a 1Kb] Nonis Novembris, imperante domno piissimo Augusto Artavasdo a Deo coronato magno imperatore anno III, post consulatum ejus anno III, sed et Nicephoro magno imperatore ejus filio anno [Col. 0929B] III, indictione 13.



EPISTOLA VII. ZACHARIAE PAPAE AD BONIFACIUM EPISCOPUM. Non iterandum esse baptismum, quem imperitus sacerdos infractis verbis administrat.

Reverentissimo et sanctissimo fratri Bonifacio episcopo Zacharias servus servorum Dei.

Virgilius et Sidonius religiosi viri apud Bajoariorum provinciam degentes, suis apud nos litteris usi sunt, per quas intimaverunt quod tua reverenda fraternitas eis injungeret Christianos denuo baptizare. Quod audientes nimis fuimus conturbati, et in admirationem quamdam incidimus, si habetur ut dictum est. Retulerunt quippe quod fuerit in eadem [Col. 0929C] provincia sacerdos, qui Latinam linguam penitus ignorabat; et dum baptizaret, nesciens Latini eloquii, infringens linguam diceret: Baptizo te in nomine Patria, et Filia, et Spiritu sancta; ac per hoc tua reverenda fraternitas consideravit rebaptizare. Sed sanctissime frater, si ille qui baptizavit non errorem introducens aut haeresim, sed pro sola ignorantia Romanae locutionis infringendo linguam, ut supra fati sumus, baptizans dixisset, non possumus consentire ut denuo baptizentur: quia (quod tua bene compertum habet sancta fraternitas) quicunque baptizatus fuerit ab haereticis in nomine Patris, et Filii, et Spiritus sancti, nullo modo debet rebaptizari, sed per solam manus impositionem purgari. Nam, sanctissime frater, si ita est, ut nobis relatum est, non [Col. 0929D] amplius a te illis praedicentur hujusmodi, sed, ut Patres sancti docent et praedicant, tua sanctitas studeat conservare. Deus te incolumem custodiat, reverentissime frater. Data Kalendis Julii, imperante domno piissimo Augusto Constantino a Deo coronato magno imperatore, anno [b 1Kb] XXVI, imperii ejus anno IV indictione 14.



EPISTOLA VIII. ZACHARIAE PAPAE AD PIPINUM MAJOREM DOMUS, ITEMQUE AD EPISCOPOS, ABBATES, ET PROCERES FRANCORUM.
[Col. 0930A]

Respondet de diversis capitulis a Pipino per Ardobanium missis:

    I. De honore metropolitanorum.
    II. De damnatis episcopis, presbyteris, et diaconis.
    III. De presbyteris superbientibus.
    IV. De presbyteris agrorum.
    V. De monachis ancillis Dei.
    VI. De viduis non velandis.
    VII. De laico pellente suam conjugem.
    VIII. De presbyteris et diaconis qui seorsum collectas faciunt.
    IX. De clericis et monachis non manentibus in suo proposito.
    X. De clericis qui sunt in parochiis, monasteriis et martyriis.
    XI. Qui clerici ab uxoribus abstinere debeant.
    [Col. 0930B] XII. De iis qui uxores aut viros dimittunt.
    XIII. De monachis qui clerici fiunt.
    XIV. De presbyteris et diaconis in crimen prolapsis.
    XV. De ecclesiis quas laici in suis proprietatibus construunt.
    XVI. De clericis qui suas ecclesias relinquunt.
    XVII. De episcopis qui aliorum clericos suscipiunt.
    XVIII. Qui clerici uxores ducere possint.
    XIX. Ut presbyteri et diaconi sine commendatitiis non suscipiantur.
    XX. De virginibus velatis, si deviaverint.
    XXI. De non velatis virginibus, si deviaverint.
    XXII. De his quae duobus fratribus nupserint, vel qui duas sorores uxores acceperint.
    XXIII. De his qui homicidium sponte perpetrant.
    XXIV. De his qui homicidium non sponte perpetrant.
    XXV. De his qui adulteras habent uxores, vel ipsi sunt adulteri.
    XXVI. De monachis et virginibus propositum non servantibus.
    [Col. 0930C] XXVII. De his qui suscepto virginitatis proposito nubunt.


Domino excellentissimo atque Christianissimo Pippino majori domus seu dilectissimis nobis universis episcopis Ecclesiarum, et religiosis abbatibus, atque cunctis Deum timentibus principibus in regione Francorum constitutis, Zacharias episcopus sanctae Dei Ecclesiae catholicae et apostolicae Romanae in Domino salutem. Gratia vobis et pax a Deo Patre omnipotente, et Domino Jesu Christo unico Filio ejus, et Spiritu sancto ministretur.

Gaudio magno gaudemus in Domino, addiscentes per relationem subtilissimi atque a Deo servati praedilecti filii nostri Pippini vestram omnium bonam [Col. 0930D] conversationem: et quod ut in bonis et Deo placitis dispositionibus unanimes atque cooperatores estis, ita et Ecclesiae Dei venerabilia loca per universam vestram provinciam sita, atque eorum praesules, sacerdotes, et religiosos abbates, ut condecet, in sancto habitu et conversatione sacerdotali conservetis, vacantes orationibus, insistentes precibus ad implorandam divinam potentiam, et coelitus victoriam tribuendam adversus paganas et infideles [Col. 0931A] gentes propugnatoribus vestris. Etenim vobis in vera confessione et simplici corde ad Deum accedentibus, sicut Moyses ille amicus Dei orando pugnabat (Exod. XVII), et Jesu Nave cum populo Israel bella Domini praeliando vincebat, ita et vos agere oportet, charissimi mihi, ut sitis adjutores populo vestro orando, et bonis actibus inhaerendo, declinantes a curis et negotiis saecularibus. Scriptum est enim: Vacate et videte, quoniam suavis est Dominus (Psalm. XLV): Et iterum: Accedite ad eum et illuminamini, et vultus vestri non erubescent (Psal. XXXIII). Principes et saeculares homines, atque bellatores, convenit curam habere et sollicitudinem contra inimicorum astutiam, et provinciae defensionem. Praesulibus vero, sacerdotibus, atque Dei servis pertinet salutaribus [Col. 0931B] consiliis et orationibus vacare; ut vobis orantibus, et illis bellantibus, Deo praestante, provincia salva persistat, fiatque vobis in salutem, laudem et mercedem perpetuam. Ex hoc quippe praesulatus vester apparebit in sanctitate, et principatus dilecti filii nostri Pippini approbabitur per subjectorum potestatem, et bonum dispositum. Itaque ut flagitavit a nobis cum vestro consultu superius effatus filius noster Pippinus, ut de omnibus capitulis quibus innotuit responsum demus, in quantum Domino valemus; de unoquoque capitulo inferius conscriptum, juxta quod a sanctis Patribus traditum habemus, et sacrorum canonum sanxit auctoritas: etiam nos, quod Deo inspirante apostolica auctoritate decernere potuimus, mandavimus in responsis.

[Col. 0931C] I. Quomodo honorari debeat metropolitanus episcopus coram episcopis et parochialibus presbyteris, in canone sanctorum apostolorum capitulo 35 scriptum est: [a 1Kb] Episcopos gentium singularum scire convenit, quis inter eos primus habeatur, quem velut caput existiment, et nihil amplius praeter ejus conscientiam gerant, quam illa sola singuli, quae parochiae propriae, et villis quae sub ea sunt, competant: seu nec ille praeter omnium conscientiam faciat aliquid. Sic enim unanimitas erit, et glorificabitur Deus per Christum in Spiritu sancto. Item in canone concilii Antiocheni, capitulo 9 continetur ita: Per singulas regiones episcopos convenit nosse metropolitanum episcopum totius provinciae sollicitudinem gerere; propter quod ad metropolim omnes undique, qui negotia [Col. 0931D] videntur habere, concurrent. Unde placuit eum et honore praecellere, et nihil amplius praeter eum caeteros episcopos agere, secundum antiquam a Patribus regulam constitutam, nisi ea tantum quae ad suam dioecesim pertinent possessionesque subjectas. Unusquisque enim episcopus habeat suae parochiae potestatem, ut regat juxta reverentiam singulis competentem, et providentiam gerat omnis possessionis quae sub ejus est potestate. Ita ut presbyteros et diaconos ordinet, et singula suo judicio comprehendat. Amplius autem nihil agere tentet praeter antistitem metropolitanum; nec metropolitanus aliquid [Col. 0932A] gerat sine caeterorum sacerdotum consilio. Item ex libro decretorum beati Leonis, capitulo 32 continetur. Igitur secundum sanctorum Patrum canones spiritu Dei conditos, et totius mundi reverentia consecratos, metropolitanos singularum provinciarum episcopos, quibus ex delegatione nostra fraternitatis tuae cura praetenditur, jus traditae sibi antiquitus dignitatis intemeratum habere decernimus, ita ut a regulis praestitutis nulla aut negligentia aut praesumptione discedant; aut in habitu, aut incessu sanctitatis. Nam et nos ab apostolica auctoritate subjungimus, ut episcopus juxta dignitatem suam indumentis utatur. Simili modo et presbyteri cardinales, et qui in monastica vita velle habeant vivendi, plebi quidem sibi subjectae praeclariori veste [Col. 0932B] induti debitum praedicationis persolvant, et in secreto propositum servent sui cordis, ut qui videt in abscondito Deus, reddat illis in palam. Scriptum quippe est: Quae dicitis in cordibus vestris, et in cubilibus vestris compungimini (Psalm. IV). Non enim nos honor commendat vestium, sed splendor animarum. Monachi vero lanea indumenta, juxta normam et regulam monasticae disciplinae, atque traditionem sanctorum probabilium Patrum, sine intermissione utantur. Si enim abrenuntiantes ea quae saeculi sunt, tota se Deo intentione contulerunt, de omnibus illicitis debent abstinere; ut quantum corpore suo sustinuerint laborem, tantum remunerationis praemium a Deo percipere mereantur. Apostolis quippe divinum datum est mandatum duas tunicas [Col. 0932C] non habendi (Matth. X). Tunicas dixit Christus, utique laneas, non lineas. Qui ergo obedierit dominico praecepto, bonis actibus inhaerens, habebit vitam aeternam. Item ex canone Antiocheni concilii, capitulo 10 de his qui vocantur chorepiscopi decretum est: Qui in vicis vel possessionibus chorepiscopi nominantur, quamvis manus impositionem episcoporum perceperint, et ut episcopi consecrati sint; tamen sanctae synodo placuit, ut modum proprium recognoscant, et gubernent subjectas sibi Ecclesias, earumque moderamine curaque contenti sint. Ordinent etiam lectores, et subdiaconos, atque exorcistas, quibus promotiones istae sufficiant. Nec presbyterum vero, nec diaconum audeant ordinare praeter civitatis episcopum, cui ipse cum possessione [Col. 0932D] subjectus est. Si quis autem transgredi statuta tentaverit, depositus quo utebatur honore privetur. Chorepiscopum vero civitatis episcopus ordinet, cui ille subjectus est.

II. De episcopis, presbyteris, et diaconis damnatis, quod pristinum officium usurpare non debeant, ex libro canonum sanctorum apostolorum, capitulo 29 dictum est: Si quis episcopus, aut presbyter, aut diaconus, depositus juste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.

III. De presbyteris superbientibus, ex concilio [Col. 0933A] Carthaginensi, capitulo 9: Si quis presbyter contra episcopum suum inflatus schisma fecerit, anathema sit. Ab universis episcopis dictum est: Si quis presbyter a praeposito suo correptus fuerit, debet utique apud vicinos episcopos conqueri, ut ab ipsis ejus causa possit audiri, ac per ipsos suo episcopo reconciliari. Quod nisi fecerit, sed superbia, quod absit, inflatus, secernendo se ab episcopi sui communione subduxerit, ac separatim cum aliquibus faciens sacrificium Deo obtulerit, anathema habeatur, et locum amittat. Si querimoniam justam adversus episcopum non habuerit, inquirendum erit.

IV. De presbyteris agrorum, quam obedientiam debeant exhibere episcopis, et presbyteris cardinalibus, ex concilio Neocaesariensi, capitulo 13 ita continetur: [Col. 0933B] Presbyteri ruris in ecclesia civitatis, episcopo praesente, vel presbyteris urbis ipsius, offerre non possunt, nec panem sanctificatum dare, calicemque porrigere. Si vero absentes hi fuerint, et ad dandam orationem vocentur, soli dare debebunt. Chorepiscopi quoque ad exemplum quidem et formam septuaginta videntur esse, ut cum ministraverint, propter studium quod erga pauperes exhibent, honorentur.

V. De monachis, id est ancillis Dei, de quibus flagitatum, si liceat eas ad missarum solemnia, aut sabbato sancto publice lectiones legere, et ad missas psallere, aut alleluia, vel responsorium: de his in libro decretorum beati Gelasii papae, capitulo 26 destinatum est: Quod nefas sit feminas sacris altaribus ministrare, vel aliquid ex his quae virorum sunt [Col. 0933C] officiis deputata praesumere. Nihilominus impatienter audivimus tantum sacrarum rerum subiisse despectum, ut feminae sacris altaribus ministrare ferantur, et cuncta quae non nisi virorum famulatui deputata sunt, sexum cui non competit exhibere: nisi quod omnium delictorum, quae sigillatim perstrinximus, noxiorum reatus omnis et crimen eos respicit sacerdotes, qui vel ista committunt, vel committentes minime publicando, pravis excessibus se favere significant.

VI. De viduis, si possint in propriis habitaculis suis salvare animas, item ex eodem libro capitulo 21 ita continetur: Ut viduae non velentur a pontificibus; et si professam continentiam, proposito mutato, calcaverint, ipsae pro se rationem. Deo pro suis sint [Col. 0933D] actibus redditurae. Nam de viduis sub nulla benedictione velandis, superius latius duximus disserendum, quae si propria voluntate professam conjugii castitatem mutabili mente calcaverint, periculi earum intererit, quali Deum debeant satisfactione placare. Sicut enim, si se forsitan continere non poterant, secundum Apostolum (I Tim. V) nullatenus nubere vetabantur, sic habita secum deliberatione promissam Deo pudicitiae fidem debuerunt custodire. Nos autem nullum talibus laqueum debemus injicere, sed solam adhortationem praemii sempiterni, poenasque proponere divini judicii; ut nostra sit absoluta conscientia, et illarum pro se rationem Deo reddat intentio.

[Col. 0934A] VII. De laico pellente suam conjugem ex canone sanctorum apostolorum, capitulo 48: Si quis laicus uxorem propriam pellens, alteram vel ab alio dimissam duxerit, communione privetur.

VIII. De presbyteris et diaconibus qui se a ministerio ecclesiastico subtrahunt, et seorsum collectas faciunt, ex canone Antiocheni concilii capitulo 5 promulgatum est: Si quis presbyter aut diaconus, episcopum proprium contemnens, se ab Ecclesia sequestravit, et seorsum colligens altare constituit, et commonenti episcopo non acquieverit, nec consentire vel obedire voluerit semel et iterum vocanti, hic damnetur omnimodo, nec ultra remedium consequatur, quia suam recipere non potest dignitatem. Quod si Ecclesiam turbare et sollicitare persistit, [Col. 0934B] tanquam seditiosus per potestates exteras opprimatur.

IX. De clericis et monachis non manentibus in suo proposito quod interrogatum est, in canone Chalcedonensi, capitulo 7 decretum est: Qui semel in clero deputati sunt, aut monachorum vitam expetiverunt, statuimus neque ad militiam, neque ad dignitatem aliquam venire mundanam: sed hoc tentantes, et non agentes poenitentiam, quominus redeant ad id quod propter Deum primitus elegerant, anathematizari.

X. De clericis qui sunt in ptochiis, monasteriis, atque martyriis ex canone Chalcedonensis concilii, capitulo 9 ita decretum est: Clerici qui praeficiuntur ptochiis, vel qui ordinantur in monasteriis, et basilicis [Col. 0934C] martyrum, sub episcoporum, qui in unaquaque civitate sunt, secundum sanctorum Patrum traditiones, potestate permaneant, nec per contumaciam ab episcopo suo desiliant. Qui vero audent evertere hujusmodi formam quocunque modo, nec proprio subjiciuntur episcopo, si quidem clerici sunt, canonum correptionibus subjacebunt; si vero laici vel monachi fuerint, communione priventur.

XI. Qui clerici etiam ab uxoribus abstinere debeant, ex concilio Africano, capitulo 37 ita continetur: Praeterea cum de quorumdam clericorum (quamvis erga proprias uxores) incontinentia referretur, placuit episcopos et presbyteros, seu diaconos, secundum propria statuta, etiam ab uxoribus continere: quod nisi fecerint, ab ecclesiastico officio [Col. 0934D] removeantur. Caeteros autem clericos ad id non cogi, sed secundum uniuscujusque Ecclesiae consuetudinem observari debere.

XII. De his qui uxores aut viros dimittunt, ut sic maneant, ex concilio suprascripto Africano, capitulo 69 ita continetur: Placuit ut secundum evangelicam et apostolicam disciplinam, neque dimissus ab uxore, neque dimissa a marito, alteri conjungantur; sed ita maneant, aut sibi invicem reconcilientur: Quod si contempserint, ad poenitentiam redigantur.

XIII. Quod inquisitum est, monachus, si clericus factus fuerit, quid agi debeat, ex decreto beati Innocentii papae capitulo 17 continetur: De monachis, qui diu morantur in monasteriis, et postea ad clericatus [Col. 0935A] ordinem pervenerint, non debere eos a proprio proposito deviare. Aut enim sicut in monasterio fuit, et quod diu servavit, in meliori gradu positus amittere non debet: aut si corruptus postea baptizatus, et in monasterio sedens ad clericatus ordinem accedere voluerit, uxorem omnino habere non potest, quia nec benedici cum sponsa potest jam antea corruptus. Quae forma servatur in clericis, maxime cum vetus regula hoc habeat, ut quisque corruptus baptizatus clericus esse voluisset, sponderet se uxorem omnino non ducere.

XIV. Quod presbyteri aut diaconi, si in aliquo crimine prolapsi fuerint, non possint per manus impositionem poenitentiae remedium consequi, in decreto beati Leonis papae capitulo 16 decretum est ita: [Col. 0935B] Alienum est a consuetudine ecclesiastica, ut qui in presbyterali honore, aut diaconi gradu fuerint consecrati, hi pro crimine aliquo suo per manus impositionem remedium accipiant poenitendi. Quod sine dubio ex apostolica traditione descendit, secundum quod scriptum est: Sacerdos si peccaverit, quis orabit pro illo (I Reg. II)? Unde hujusmodi lapsis ad promerendam misericordiam Dei secreta est expetenda secessio, ubi illis satisfactio fuerit digna et etiam fructuosa.

XV. Pro eo quod interrogatum est de laicis qui ecclesias in suis proprietatibus construunt, quis ipsas debeat regere, aut gubernare; a sanctis Patribus ita statutum est, et in praeceptis apostolicis sic continetur, juxta petitoris imploratum, ut si in quolibet [Col. 0935C] fundo cujuscunque juris oratorium sive basilica fuerit constructa, pro ejus devotione in honorem cujuscunque sancti, in cujus episcopi parochia fuerit fundatum oratorium, percepta primitus donatione legitima, id est praestante tot, gestisque munic palibus alligata, praedictum oratorium absque missis publicis solemniter consecrabit: ita ut in eodem loco, nec futuris temporibus baptisteria construantur, nec presbyter constituatur cardinalis: sed et si missas ibi facere maluerint, ab episcopo noviter presbyterum postulandum, quatenus nihil a quolibet alio sacerdote ullatenus praesumatur, nisi ab episcopo fuerit ordinatum.

XVI. De clericis qui proprias ecclesias relinquunt, quid de eis agi debeat, ex canone sanctorum apostolorum [Col. 0935D] capitulo 15 ita continetur: Si quis presbyter, aut diaconus, aut quilibet de numero clericorum, relinquens propriam parochiam pergat ad alienam, et omnino demigrans praeter episcopi sui conscientiam in aliena parochia commoretur, hunc ulterius ministrare non patiamur: praecipue si vocatus ab episcopo redire contempserit, in sua inquietudine perseverans. Verumtamen tanquam laicus ibi communicet.

XVII. Item pro episcopis qui alterius clericos susceperint, ut excommunicentur, in eodem canone capitulo 16 continetur: Episcopus vero, apud quem memoratos esse constiterit, si contra eos decretam cessationem pro nihilo reputans, tanquam clericos [Col. 0936A] forte susceperit, velut magister inquietudinis communione privetur.

XVIII. Qui clerici uxores sortiri debeant, in 17 capite canonum sanctorum apostolorum decretum est: Innuptis autem, qui ad clerum provecti sunt, praecipimus, ut si voluerint uxores accipiant, sed lectores cantoresque tantummodo.

XIX. Ut nullus presbyter, aut diaconus, sine commendatitiis epistolis suscipiatur, in eodem canone sanctorum apostolorum continetur: Nullus episcoporum peregrinorum, aut presbyterorum, seu diaconorum, sine commendatitiis suscipiatur epistolis: et cum scripta detulerint, discutiantur attentius, et ita suscipiantur, si praedicatores pietatis exstiterint: sin minus, neque necessaria subministrentur eis, et ad [Col. 0936B] communionem nullatenus admittantur, quia a surreptione multa proveniunt.

XX. De virginibus velatis, si deviaverint, quid de illis agendum sit, in libro decretorum beati Innocentii papae capitulo 19 assertum est: Quae Christo spiritaliter nubunt, et a sacerdote velantur, si postea vel publice nupserint, vel se clanculo corruperint, non eas admittendas esse ad agendam poenitentiam, nisi is, cui se junxerant, de mundo recesserit. Si enim de hominibus haec ratio custoditur, ut quaecunque vivente viro alteri nupserit habeatur adultera, nec eis agendae poenitentiae licentia concedatur, nisi unus ex his fuerit defunctus, quanto magis de illa tenenda est, quae ante immortali se sponso conjunxerat, et postea ad humanas nuptias transmigravit?

[Col. 0936C] XXI. Item de non velatis virginibus, si deviaverint, in eodem libro capite 20 continetur: Hae vero quae necdum sacro velamine tectae, tamen in proposito virginali semper se simulaverunt permanere; licet velatae non fuerint, si forte, nupserint, his agenda aliquanto tempore poenitentia est, quia sponsio earum a Domino tenebatur. Si enim inter homines solet bonae fidei contractus nulla ratione dissolvi, quanto magis ista pollicitatio, quam cum Deo pepigit, solvi sine vindicta non poterit! Nam si apostolus Paulus, quae a proposito viduitatis discesserant, dixit eas habere damnationem, quae primam fidem irritam fecerunt, quanto potius virgines quae prioris promissionis fidem frangere sunt conatae?

[Col. 0936D] XXII. De his quae duobus fratribus nupserunt, vel qui duas sorores acceperint, in concilio Neocaesariensi capitulo 11 continetur: Mulier si duobus fratribus nupserit, abjiciatur usque ad mortem. Verumtamen in exitu, propter misericordiam, si promiserit quod facta incolumis hujus conjunctionis vincula dissolvat, fructum poenitentiae consequatur. Quod si defecerit mulier aut vir in talibus nuptiis, difficilis erit poenitentia in vita permanenti. Nos autem, gratia divina suffragante, juxta praedecessorum et antecessorum pontificum decreta, multo amplius confirmantes dicimus ut dum usque sese generatio cognoverit, juxta ritum et normam Christianitatis et religionis Romanorum, non copuletur conjugiis. [Col. 0937A] Sed nec spiritualem, id est commatrem, aut filiam, quod absit, quis ducat temerario ausu uxorem. Est namque nefas, et perniciosum peccatum coram Deo et angelis ejus. In tantum enim grave est, ut nullus sanctorum Patrum, neque sanctarum synodorum assertione, vel etiam in imperialibus legibus quispiam judicatus sit, sed terribile judicium Dei metuentes siluerunt sententiam dare.

XXIII. De his qui homicidium sponte perpetraverunt in capitulo 21 Ancyrani concilii continetur: Qui voluntarie homicidium fecerunt, poenitentiae jugiter se submittant, perfectionem vero circa vitae exitum consequantur.

XXIV. De his qui homicidium non sponte perpetraverunt, in eodem canone capitulo 22 continetur: [Col. 0937B] De homicidiis non sponte commissis, prior quidem definitio post septem annorum poenitentiam perfectionem consequi praecepit, secunda vero quinquennii tempus explere.

XXV. De his qui adulteras habent uxores, vel ipsi adulteri comprobantur, in concilio Ancyrano capitulo 19 continetur: Si cujus uxor adulterata fuerit, vel si ipse adulterium commiserit, septem annorum poenitentia oportet eum perfectionem consequi secundum pristinos gradus.

XXVI. De monachis et virginibus propositum non servantibus in libro decretorum beati Siricii papae capitulo 6 continetur: Praeterea monachorum quosdam, atque monacharum, abjecto proposito sanctitatis, in tantam protestaris demersos esse lasciviam, [Col. 0937C] ut prius clanculo vel sub monasteriorum praetextu illicita ac sacrilega se contagione miscuerint; postea vero in abruptum conscientiae desperatione perducti, de illicitis complexibus libere filios procrearint, quod et publicae leges et ecclesiastica jura condemnant. Has igitur impudicas detestabilesque personas a monasteriorum coetu clericorumque conventibus eliminandas esse; quatenus retrusae in suis ergastulis, tantum facinus continua lamentatione deflentes, purificato possint poenitudinis igne decoquere, ut eis vel ad mortem saltem, solius misericordiae intuitu, per communionis gratiam possit indulgentia subvenire.

XXVII. De his quae non coactae, sed propria voluntate virginitatis propositum susceperunt, quod [Col. 0937D] delinquant cum nupserint, etsi nondum fuerint consecratae, in libro Decretorum beati Leonis papae capite 27 continetur: Puellae, quae non coactae parentum imperio, sed spontaneo judicio, virginitatis propositum atque habitum susceperunt, si postea nuptias eligunt, praevaricantur, etiamsi nondum eis gratia consecrationis accessit: cujus utique non fraudarentur munere, si in proposito permanerent.

[Col. 0938A] Haec itaque, charissimi nobis et dilectissimi, quae superius annexa sunt, in quantum, miserante Deo, valuimus, inter caetera capita deflorantes, tam sanctorum apostolorum, quam etiam beatorum Patrum sanctiones, seu etiam probabilium beatissimorum pontificum decreta, ut uniuscujusque capituli sententia continet, in brevi eloquio perstringentes, ad vestri praesulatus notitiam et praedicationem, atque populi vobis a Deo crediti aedificationem, mandavimus ministranda atque perficienda: hortantes vestram omnium prudentissimam sanctitatem, et procerum dilectionem, ut omnimoda ratione non declinantes a dextris aut sinistris, sed viam regiam incedentes, constantissime observetis apostolica mandata. Caeterum haec, amantissimi nobis, dedimus [Col. 0938B] vobis in mandatis, ut nec nos coram Deo de taciturnitate judicemur, nec vos de neglectu coram eo cogamini reddere rationem, sicut scriptum est in dominico praecepto: Si non venissem, et locutus fuissem eis, peccatum non haberent (Joan. XV). Itaque nihil excusationis adhibentes, omnium rationabilium animarum salutem procuretis, ita currentes in agone, ut non vituperetur ministerium vestrum, sed magis de palma victoriae bravium accipiatis, juxta egregii apostoli dictum, habentes bonis actibus inhaerendo repositam coronam justitiae in siderea mansione, quam vobis reddat in illum diem justus judex Dominus Deus et Salvator noster Jesus Christus, qui vivit in unitate cum Deo Patre omnipotente, et Spiritu sancto, per omnia saecula saeculorum. [Col. 0938C] Amen.



[a 1Kb] EPISTOLA IX. ZACHARIAE PAPAE AD BONIFACIUM ARCHIEPISCOPUM. Ut recitentur in concilio quae ad Pippini capitula rescripsit, discutianturque iterum Aldebertus, Godolsatius et Clemens.

Reverentissimo et sanctissimo fratri Bonifacio coepiscopo Zacharias servus servorum Dei.

Egregie nos admonet beatus Paulus in eo quod ait: Imitatores mei estote, sicut et ego Christi (I Cor. XI). Hinc est ergo ut per speciale [Ed. Rom., spiritale] charitatis vinculum, etsi corpore absentes, spiritu vero semper sanctae fraternitati tuae simus praesentes: ita ut in nostris visceribus te habentes charissimum fratrem et consacerdotem, licet peccatores, tamen spe divina freti, assidue in nostris orationibus et [Col. 0938D] memoriam tui agere non desistimus, petentes immensam Christi Dei nostri divinitatem, ut in peragendum suum te confirmet ministerium: quatenus in diem adventus ejus illam placabilem merearis exprimere vocem: Ecce ego, et pueri quos dedisti mihi, non perdidi ex eis quemquam (Isa. VIII). Ut continuo altisona et desiderabilis vox inter illos, qui ab initio mundi ei placuere, consonanter te illorum invitatione submittat, in qua dicturus est: Venite, [Col. 0939A] benedicti Patris mei, percipite vobis paratum regnum ab origine mundi (Matth. XXV). His ita se agentibus agnoscas, charissime, flagitasse a nobis Pippinum, excellentissimum majorem domus gentis Francorum, per suum hominem, nomine Ardobanium [Ed. Rom., Ardochamum] religiosum presbyterum, aliquanta capitula de sacerdotali ordine, et quae ad animarum salutem pertinent; simul etiam et pro illicita copula, qualiter sese debeant custodire juxta ritum Christianae religionis et sacrorum canonum instituta. Et quanquam de hoc jam experta sit tua fraterna sanctitas quae a nobis sunt decreta, illius tamen votis aurem accommodantes, in brevi eloquio conscripta apostolica documenta direximus. Pro quibus ut in sacerdotali collegio lectione pandantur, et tuam fraternam sanctitatem [Col. 0939B] inibi evocari dedimus in mandatis: et dum pro hac re fuerit aggregatum concilium, ad medium deducantur sacrilegi illi et contumaces, Aldebertus, et Godolsatius, et Clemens, exepiscopi, ut eorum denuo subtili indagatione cribraretur causa. Quos si deviantes a rectitudinis tramite usquequaque repereritis, et convicti fuerint inclinati ad viam converti rectitudinis, ut bonum atque placitum in oculis vestris paruerit, cum principe provinciae disponite secundum sacrorum canonum sancita. Sin autem in superbia perstiterint, contumaciter proclamantes reos se non esse, tunc cum probatissimis atque prudentissimis sacerdotibus, duobus vel tribus, praedictos ad nos dirigatis viros, ut profunda inquisitione coram sede apostolica eorum inquiratur causa, et [Col. 0939C] juxta quod meruerint finem suscipiant. Age itaque, dilectissime frater, in ministerio tibi commisso, ab omnipotente Deo mercedis praemium recipiens, aeternam vitam consequi merearis. Deus te incolumem custodiat, reverentissime frater. Data Nonis Januarii, imperante domno nostro piissimo Augusto Constantino a Deo coronato magno imperatore [a 1Kb] anno XXVIII, imperii ejus anno VI, indictione 15.



EPISTOLA X. ZACHARIAE PAPAE AD BONIFACIUM ARCHIEPISCOPUM. Rescribit ad ternas ejus litteras, inter alia de censu annuo duodecimo denariorum ecclesiis pendendo a singulis conjugiis servorum, de actis in synodo Romana contra Aldebertum et Clementem, et de metropolitana sede Coloniae Agrippinae constituenda.

[Col. 0939D] Reverentissimo et sanctissimo fratri Bonifacio coepiscopo Zacharias servus servorum Dei.

Cum nobis sanctissimae fraternitatis tuae syllabae delatae fuissent, atque per singula relegi fecissemus, et reperissemus in earumdem litterarum tuarum serie, quod peccatis nostris facientibus, dum dominici tritici semina quaereres elaborare ad augendam segetem spiritalem, subito inimici superseminant zizania, ut sanctitatem tuam in bono opere impediant, indoluimus. Sed tua sancta fraternitas elaborare non [Col. 0940A] desinat, et incessanter orationi cum fratribus qui tecum sunt intendat; et spiritales sarculos construens, et zizania eradicans deportet ad comburendum, ut ait [b 1Kb] B. Gregorius papa: Bonum enim, inquit, vobis [Ed. Rom., nobis] opus sit in voluntate: nam ex divino adjutorio erit in perfectione. His ita se habentibus, charissime frater, confortare in Domino, et ipse erit adjutor tuus. De incursione autem gentium, quae in tuis plebibus facta est, moerendum nobis est. Sed haec adversitas nullatenus tuam fraternitatem conturbet, quia et Romana civitas ex accidentibus facinoribus saepius est depopulata: et tamen omnipotentia sua Dominus ex supernis dignatus est eam consolari. Sic etenim credimus; quia et vos consolabitur. Populo ergo tibi commisso, reverentissime frater, [Col. 0940B] praedica jejunium, et supplicationes ad Deum litaniarum, et supereminens ejus clementia adjuvabit vos. Te autem, ut praediximus, nullatenus adversa perturbent: sed in bono opere quod coepisti nullo modo deficias. Nos vero, licet immeriti et peccatores, nostris precibus, vel consacerdotum nostrorum, in quantum possumus, adjuvabimus. De synodo autem congregata apud Francorum provinciam, mediantibus Pippino et Carlomanno excellentissimis filiis nostris, juxta nostrarum syllabarum commonitionem, peragente nostras vices tua sanctitate, qualiter egeris cognovimus, et omnipotenti Deo nostro gratias egimus, qui eorum corda confirmavit, ut in hoc pio opere adjutores tui existerent: et omnia optime et canonice peregisti, tam de falsis episcopis, et fornicariis, [Col. 0940C] et schismaticis, quam etiam et in reliquis nomine sacerdotibus, contra canonum statuta agentibus, vel contra catholicam Dei et apostolicam Ecclesiam, de quibus secundum tuam relationem per singula respondemus. De eo namque quod suggessisti, quod elegerunt civitatem unam omnes Francorum principes, contingentem usque ad paganorum fines, et partes Germanicarum gentium, ubi ante praedicasti, quatenus ibi sedem metropolitanam perpetuo tempore habere debeas, ut inde caeteros episcopos ad viam instruas rectitudinis, et post te tui successores perpetuo jure possideant; hoc quod decreverunt laeto nos suscipimus animo, eo quod ex Dei nutu constat esse factum. Quod vero quidam falsi sacerdotes et schismatici hoc impedire conati sunt, eorum vanum [Col. 0940D] agonem Dominus dissipabit, et illa faciet stabilita quae sanctorum Patrum statutis conveniunt concordare. Et quia tibi ipsi principes Francorum in hoc etiam adjutores exstiterunt, retribuat illis omnipotens Deus vicissitudinis praemium, et innumera largiatur bona. [c 1Kb] Nam similiter de illo falso episcopo, quem dixisti adulterati clerici et homicidae filium, ac in adulterio natum, et absque disciplina nutritum, et caetera mala horribilia quae per singula enarrasti, ac per hoc et sui similes sacerdotes consecravit; de hoc meminit tua [Col. 0941A] reverenda fraternitas, quot vicibus jam tibi [Ed. Rom., quod tribus jam vicibus] scripsimus, ut nullus homicida, nullus adulter, nullus fornicator sacrum ministerium debeat attrectare: sed neque poenitens, aut talis, qualem sacri canones prohibent esse sacerdotem. De baptizatis vero ab illo, seu ecclesiis consecratis, requirat tua fraternitas, si aut ecclesias in nomine sanctae Trinitatis consecravit, aut parvulos similiter baptizavit, dum sacerdotio fungebatur, et sic et consecratio ecclesiarum et parvulorum baptisma sint confirmata. Et hoc pariter suggessisti, quod illi qui a te projecti sunt sacerdotes, a nobis se absolutos apud Francorum provinciam divulgent: quod tua sanctitas nullo modo credat: quia, quod impossibile est, si hoc fecissemus, tuae charitati per nostra [Col. 0941B] indicassemus litteras. Sed hoc quod impossibile est, nullo modo credas, quia non aliud praedicamus, et aliud agimus, aut dirigimus, ut illi garriunt; sed, auxiliante Deo, illud quod praedicamus fine tenus observandum censemus. Hoc autem sanctitatem tuam firmissime ut teneas hortamur, ut sanctorum Patrum institutis, et consultis sacrorum canonum omnino obsequi debeas, quia nos nullatenus aliud praedicamus, et aliud agimus. Nam et de eo quod obsecrasti, ut Francorum principibus vel caeteris Francis scriberemus, ut petisti, eis per singula scripsimus, ut tibi et amici sint, et adjutores in dominico opere existant. De censu vero expetendo, eo quod impetrare a Francis ad reddendum ecclesiis vel monasteriis non potuisti aliud, quam ut vertente anno ab [Col. 0941C] unoquoque conjugio servorum XII denarii reddantur; et hoc gratias Deo quia potuisti impetrare, et dum Dominus donaverit quietem, augeantur [Ed. Rom., augebuntur) et luminaria sanctorum, pro eo quod nunc tribulatio accidit Saracenorum, Saxonum vel Frisonum, sicut tu ipse nobis innotuisti. De eo namque quod interrogasti, quod illi qui depositi sunt pro capitalibus peccatis de gradu sacerdotali, dum eos reperisses adulteros aut homicidas, ut nec sacerdotes, nec clerici esse possint, nec sub poenitentia monachi esse volunt; sed pergentes apud palatium regis Francorum, rogant ut eis loca tribuat ecclesiarum vel monasteriorum, ut laica vita vivant, et dispergant loca sanctorum: sed et de hoc pariter qualiter fieri debeat, Francorum principibus commonentes [Col. 0941D] direximus.

In alia quippe tua epistola reperimus contineri omnia quae contra te egerunt falsi et schismatici episcopi Aldebertus et Clemens, per quae omnia acta ipsorum et impiissimum errorem [Ed. Rom. add. singillatim] indicasti. Nos vero congregatis fratribus et consacerdotibus nostris, eorumdem pravorum sceleratissima acta in eorum praesentia relegi [Col. 0942A] fecimus: et dum nobis coram omni concilio relecta fuissent, pio studio omnes eadem schismatica dogmata ipsorum, atque iniquissimas traditiones, seu sceleratissimam vitam, quam sibi Aldebertus conscribere fecit, damnaverunt, et una voce exclamaverunt, ut igne cremarentur. Sed nos hoc non rectum judicavimus, pro eo quod ad reservandum, sive in aeternum eos condemnandum, in scrinio sanctae Ecclesiae reservanda mandavimus, conscribentes ipsi dignam sententiam: cujus instar [Ed. Rom., instrumenta] actionis ad tuam direximus, frater, sanctitatem, ut, relecta ea in provincia Francorum, omnis schismaticus audiens taliter a sancta Dei catholica et apostolica Ecclesia judicatum, a sensus sui pravitate resipiscat.

[Col. 0942B] In tertia quoque tua epistola intimasti nobis de alio seductore, nomine Geolebo, qui antea falso episcopi nomine et honore fungebatur. Sed quia sine cujuscunque licentia et consultu ad nos properat, dum advenerit, ut Domino placuerit, ita fiet. Tua autem reverentia, ut, Domino auxiliante, coepit, vice nostra volumus ut omni anno apto tempore in Francorum provincia concilium debeat celebrare, ut frequentia sacerdotum, sive institutis sacrorum canonum mediantibus, illic quid adversum nullo modo audeat pullulare, sed magis Ecclesiae Dei unitate, et disciplina ecclesiastica atque apostolica ubique in illis partibus dilatata, cunctae populorum turbae etiam in occiduis partibus veri catholici esse possint, et non amplius per falsos sacerdotes erroribus involuti [Col. 0942C] demergantur in interitum. Dum vero concilium aggregaveris, sic tua fraternitas conflictum habeat cum metropolitanis quos confirmavimus, de eo quod dixisti, ut nullus sine commendatitiis epistolis suscipiatur. Tamen et pro hoc ipso, et pro omnibus utilitatibus sanctae Ecclesiae, Francorum principibus commonitionis direximus litteras, ut jam superius fati sumus. De civitate namque illa, quae nuper Agrippina vocabatur, nunc vero Colonia, juxta petitionem Francorum, per nostrae auctoritatis praeceptum nomini tuo metropolim confirmavimus, et tuae sanctitati direximus pro futuris temporibus ejusdem metropolitanae Ecclesiae stabilitatem. Deus te incolumem custodiat, reverentissime et charissime frater. [Col. 0942D] Data pridie Kalendas Novembris, imperante domno piissimo Augusto [a 1Kb] Constantino a Deo coronato magno imperatore, [b 1Kb] anno XXVII, imperii ejus anno V, indictione 14.



EPISTOLA XI. ZACHARIAE PAPAE AD BONIFACIUM ARCHIEPISCOPUM. Respondet ad litteras quas Burchardus episcopus attulerat, praecipue de forma et ministro baptismi, de vagis quibusdam episcopis et presbyteris, de Samsonis presbyteri Scoti haeresi circa baptismum, de Virgilio item presbytero, ejusque alio errore. De sede metropolitana non Coloniae, sed Moguntiae defixa. Permittit denique ut sibi deligat successorem.
[Col. 0943A]

Reverentissimo et sanctissimo fratri Bonifacio coepiscopo Zacharias servus servorum Dei.

Sacris liminibus beati apostolorum principis Petri, et nostris obtutibus praesentatus praesens Burchardus, dilectus nobis episcopus, fraternae sanctitatis tuae nobis attulit affatus, per quorum scriptum tenorem [Col. 0943B] agnovimus magnum habere certamen, et studiose elaborare fraternitatem tuam in praedicatione evangelii Christi Dei nostri, et exhortatione sanctae catholicae et orthodoxae rectae fidei, quam a redemptore nostro Deo et Domino Jesu Christo, per institutum a se beatum principem apostolorum Petrum, et vas electionis Paulum, omnesque apostolos traditam suscepimus. Quibus agnitis, etsi peccatores extensis ad aethera palmis omnipotenti Deo immensas egimus gratias, petentes ejus ineffabilem divinitatem, ut multo amplius confirmet atque corroboret cor fraternitatis tuae, et sospitem atque robustum corpore annuat permanere, usquequo ejus divinitatis te superstitem in hac jusserit esse vita, ad perficiendum ministerium tibi impositum, et ad portandum lucrum [Col. 0943C] animarum in diem Christi Jesu, ut illam merearis audire vocem desiderabilem, quam dicturus est Dominus diligentibus se: Venite, benedicti Patris mei, percipite regnum paratum vobis ab origine mundi (Matth. XXV). Erant autem inserta in eisdem tuis affatibus diversa capitula, de quibus judicium et consilium atque solatium sedis apostolicae tibi dirigi flagitasti. Primum capitulum pro synodo provinciae, in qua natus et nutritus es, quam et in gentem Anglorum et Saxonum in Britannia insula primi praedicatores ab apostolica sede missi, Augustinus, Laurentius, Justus, et Honorius, et novissime tuis temporibus Theodorus ex Graeco Latinus ante philosophus, et Athenis eruditus, Romae ordinatus, pallio sublimatus, ad praefatam Britanniam transmissus, judicabat [Col. 0943D] et gubernabat. In illa tale decretum et judicium firmissime praeceptum, et diligenter demonstratum esse dignoscitur, ut quicunque sine invocatione Trinitatis lotus fuisset, sacramentum regenerationis non haberet. Quod omnino verum est, quia si mersus in fonte baptismatis quis fuit sine invocatione Trinitatis, perfectus non est, nisi fuerit in nomine Patris, et Filii, et Spiritus sancti baptizatus. De illo autem quod per quosdam affirmari scripsisti, ut si evangelicis quis verbis, invocata Trinitate, juxta regulam a Domino positam, quicunque mersus esset in nomine Patris, et Filii, et Spiritus sancti, quod sacramentum sine dubio haberet: et ita fortiter verbis evangelicis fuisset consecratum baptisma, ut [Col. 0944A] quamvis sceleratissimus quisque haereticus, vel schismaticus, aut latro, aut fur, sive adulter, hoc homini petenti ministraret, tamen Christi esset baptisma verbis evangelicis consecratum: et e contra, licet minister justus fuerit, si Trinitatem juxta regulam a Domino positam in lavacro non dixisset, verum baptisma non esset quod dedit. De illis itaque immundis et incertis viris haereticis atque schismaticis, qui in nomine Trinitatis petentes baptizant; sed et de his qui sine invocatione Trinitatis mergunt in fonte baptismatis, fraternitati tuae notum est quid de illis sacrorum canonum series continet, quod et tenere te firmiter hortamur. Scriptum quippe est dicente Domino: Sancti estote, quoniam et ego sanctus sum (Levit. XXI). Quod suscepisti, frater, a praedecessore [Col. 0944B] nostro sanctae recordationis Gregorio, hujus apostolicae sedis pontifice, in eo permane, et ab evangelica et apostolica, seu sanctorum Patrum tradita doctrina nullo modo declines: sed indutus loricam fidei et galeam salutis, viriliter contra nequitiam diabolicae fraudis apostolicam praesentando vicem resiste. Scriptum namque est: Ecce dedi faciem tuam potentem adversus faciem eorum, et constantiam tuam confortabo adversus contentiones eorum, et erit fortior petra constantia tua (Ezech. III sec. LXX). Pro sacrilegis itaque presbyteris, ut scripsisti, qui tauros et hircos diis paganorum immolabant, manducantes sacrificia mortuorum, habentes et pollutum ministerium, ipsique adulteri esse inventi sunt et defuncti; modo vero incognitum esse, utrum baptizantes [Col. 0944C] Trinitatem dixissent, an non; et timent illi qui vivi sunt, quod in tali ministerio non sint baptizati: quibus respondens, jussisti omnes baptizare. Hoc quoque observasse in dicta synodo sacerdotes, ut qui vel unam de Trinitate personam in baptismo non nominaret, illud baptisma verum esse non posset: quod pro certo verum est, quia qui unam ex sancta Trinitate confessus non fuerit, perfectus Christianus esse non potest. Qui enim confitetur Patrem et Filium, si confessus non fuerit Spiritum sanctum, nec Patrem habet, nec Filium: et qui confessus fuerit Patrem et Spiritum sanctum, et Filium non fuerit confessus, nec Patrem habet, nec Spiritum sanctum, sed vacuus est a gratia divina. Eos autem quos reperisse affata est fraternitas tua [Col. 0944D] pseudosacerdotes, multo majoris numeri quam catholicos, erroneos simulatores sub nomine episcoporum vel presbyterorum, qui nunquam ab episcopis catholicis fuerunt ordinati, illudentes populo, et ministeria Ecclesiae confundentes et conturbantes, falsos [Ed. Rom., aut falsos], gyrovagos, adulteros, homicidas, molles, masculorum concubitores, sacrilegos, hypocritas, et multos servos tonsuratos, qui fugerunt dominos suos, servos diaboli transfigurantes se in ministros Christi, qui sine episcopis proprio arbitrio viventes, populares defensores habentes contra episcopos, ut sceleratos mores eorum non confringant, seorsum populum consentaneum congregant, et illud erroneum ministerium non in Ecclesia [Col. 0945A] catholica, sed per agrestia loca, per cellas rusticorum, ubi eorum imperita stultitia celari episcopos possit, perpetrant: nec fidem catholicam paganis praedicant, nec ipsi fidem rectam habent, sed nec ipsa verba solemnia, quae debet unusquisque catechumenus, si talis aetatis est ut jam intellectum habeat, sensu cordis sui percipere et intelligere, nec vocant [Ed. Rom., docent], nec quaerunt ab eis quos baptizare debent, id est, Abrenunciare Satanae, etc. Sed neque signaculo Christi eos muniunt, quae praecedere debent baptismum: sed nec aliquam credulitatem unius deitatis, et sanctae Trinitatis docent, neque ab eis quaerunt ut corde credant ad justitiam, et oris confessio fiat illis in salutem. Hos itaque ministros Satanae, et non Christi, ubicunque [Col. 0945B] repereris, charissime nobis, aggregato provinciali et sacerdotali collegio, omni modo devita, et sacerdotali honore privatos sub regula monachica et poenitentia submissos, vitam finire ordinabis: ut carne afflicti quandoque ad viam rectitudinis redeant, et si corde crediderint, oris eorum vera confessio illis fiat in salutem. Si vero non fuerint conversi, tua praedicantis non periet justitia. Habebis enim solatiantem te contra nequitiam malignantium, sanctorum apostolorum et caeterorum probabilium Patrum canonicam sanctionem. Confortare itaque, reverentissime mihi, et praevale in lege, et in Evangelio Christi, et praedicatione catholicae ac orthodoxae fidei, quia ipsa glorificabit te. Tribulatio enim corporis nostri temporalis est, et finem habet; probatio [Col. 0945C] autem, spem: Spes vero non confundit, ut ait Apostolus, quia charitas Dei diffusa est in cordibus nostris per Spiritum sanctum qui datus est nobis. Quis namque nos separabit a charitate Christi? tribulatio, an angustia (Rom. V)? et caetera. Et si dejicimur, frater, non perimus: consecramus autem mortem Jesu in corpore nostro, ut vita Jesu in die adventus sui fiat in corpore nostro manifesta, sicut per ejus divinam edocti sumus vocem: Beati qui persecutionem patiuntur propter justitiam, quoniam eorum est regnum coelorum (Matth. V). Conforta itaque et delectissimos nobis omnes orthodoxos episcopos et sacerdotes atque levitas, vel clericos, vel religiosos abbates, et monachos, seu gloriosissimos duces, cunctosque [Col. 0945D] optimates Christianae legis servatores, ut nobis sint adjutores contra adversarios orthodoxae fidei, omnesque haereticos et schismaticos, quatenus et ipsi de fructu boni operis gaudere mereantur in coelestibus regnis, sicut scriptum est: Qui vicerit, faciam illum columnam in templo meo, et scribam super illum nomen meum (Apoc. III). Interea scripsit reverenda fraternitas tua, reperisse quemdam presbyterum genere Scotum, nomine Samson, errantem a via veritatis, dicentem et affirmantem, sine mystica invocatione, aut lavacro regenerationis, posse fieri catholicum Christianum per episcopalis manus impositionem. Hic autem qui dicit hoc, vacuus est Spiritu sancto et alienus a gratia Christi, atque a consortio sacerdotali abjiciendus. Quis enim, nisi [Col. 0946A] baptizetur, juxta praeceptum Domini, in nomine Patris, et Filii, et Spiritus sancti, et sic per manus impositionem consecretur, potest esse catholicus? Hunc nequissimum virum talia praedicantem ab Ecclesia sancta Dei condemnatum expelle. Illos autem viros qui ab haereticis baptizati sunt, et dubietas tenet quod in nomine Patris, et Filii, et Spiritus sancti, non sint baptizati, inquisita rei veritate, si ab erroneis sacerdotibus baptizati sunt, hos sine dubio, juxta praedecessoris nostri bonae memoriae Gregorii papae et sacrorum canonum traditum tibi mandatum, implere non omittas, ne in aeternum pereant, sed potius evangelica consecratione salventur. Intuiti autem sumus et volumen a te directum universis episcopis, presbyteris, diaconibus, vel caeteris [Col. 0946B] religiosam vitam degentibus, de unitate fidei catholicae et doctrina apostolica scriptum, et valde nobis acceptabile esse cognoscas, quoniam per Spiritus sancti gratiam in te diffusam, charissime, hoc operari studuisti. Interea per alia scripta fraternitatis tuae petisti, ut sacerdos a nobis dirigatur in partibus Franciae et Galliae ad concilia celebranda. Sed dum, Deo propitio, tua sanctitas superstes existit, quae sedis apostolicae et nostram illic praesentat vicem, alium illic dirigere necessarium non est. Quos autem repereris, amantissime frater, habentes scientiam sacrae doctrinae, et sanctam tenentes legem, atque orthodoxam sine dubio defendentes fidem, hos mittere stude, in quibus praevideris locis, ad praedicandum verbum salutis. Concilia vero aggregatis episcopis [Col. 0946C] provincialibus, ut tibi et ubi rectum videtur, celebranda procura, et quos deviantes inveneris, confunde facies eorum ignominia, ut sint coram hominibus sine honore. Dominus enim Deus noster erit tecum. Suscepimus vero et chartam conscriptam verae atque orthodoxae professionis et catholicae unitatis, quam cum dilectissimis nobis episcopis partis Francorum tua direxit reverenda fraternitas, quam reserantes nimio gaudio sumus repleti, innumerabiles gratias agentes Deo Patri omnipotenti, quia unanimitatem eorum ad societatem nostram revocare dignatus est, ut spiritualis eorum mater sancta laetetur Ecclesia. Nostra autem vice, charissime, omnes in osculo pacis Christi saluta: quia et nos dilectioni [Col. 0946D] eorum gratias agentes apostolicas misimus litteras. Nam et hoc intimatum est a tua fraterna sanctitate, quod Virgilius ille, et nescimus si dicatur presbyter, malignatur adversum te, pro eo quod confundebatur a te erroneum se esse a catholica doctrina, immissiones faciens Otiloni duci Bajoariorum, ut odium inter te et illum seminaret, aiens quod et a nobis esset absolutus, ut unius defuncti ex quatuor illis episcopis, quos tua illic ordinavit fraternitas, dioecesim obtineret: quod nequaquam verum est, quia mentita est iniquitas sibi. De perversa autem et iniqua doctrina ejus, qui contra Deum et animam suam locutus est, si clarificatum fuerit ita eum confiteri, quod alius mundus, et alii homines sub terra sint, seu sol et luna, hunc, habito consilio, ab ecclesia [Col. 0947A] pelle, sacerdotii honore privatum. Attamen et nos scribentes praefato duci, evocatorias praenominato Virgilio mittimus litteras, ut nobis praesentatus, et subtili indagatione requisitus, si erroneus fuerit inventus, canonicis sanctionibus condemnetur. Qui enim seminat dolores, ipsi metunt eos. Sic enim scriptum est: Perversae cogitationes separant a Deo: probata autem virtus corripit insipientes (Sap. I). Pro Sidonio autem supradicto et Virgilio presbyteris quod scripsit sanctitas tua cognovimus. Illis quidem, ut condecebat, scripsimus comminando: tuae autem fraternitati plus credulitas quam illis admittitur. Si autem placuerit Domino, vita comite, sedi apostolicae eos missis apostolicis litteris, ut praelatum est, evocamus: Docuisti enim eos, et non susceperunt, [Col. 0947B] et factum in illis sicut scriptum est: Sapientiam qui docet fatuum, quasi qui conglutinat testam. Arenam, et salem, et massam ferri facilius est portare, quam hominem imprudentem, et fatuum, et impium (Eccl. XXII; XVI): quoniam qui minoratur corde, cogitat inania: et vir imprudens et errans cogitat stulta. Non ergo ad iracundiam provocetur cor tuum, frater: sed in patientia tua ubi tales repereris admone, obsecra, argue, increpa, ut convertantur ab errore ad viam veritatis: et si conversi fuerint, salvasti animam eorum; si vero in duritia permanserint, mercedem ministerii tui non perdes. Illos autem juxta vocem Apostoli (II Tim. II) devita. Alia denique scriptura tuae fraternitatis continebat quod jam olim de Agrippina civitate scripsisti, [Col. 0947C] quod Franci non perseveraverunt in verbo quod promiserunt, et nunc moratur tua fraternitas in civitate Moguntina. Petisti autem ut cum nostro consultu, superveniente tibi senectute, et plena dierum aetate, atque imbecillitate corporis, si invenire potueris alium, in eamdem sedem, in qua praees, pro tui persona debeas collocare. Tu vero, charissime, legatus et missus es, ut fuisti, sedis apostolicae. Nos vero, adjutore Deo, consilium praebemus tuae reverendae sanctitati, ut pro salute animarum rationabilium factore Christo, sedem quam obtines sanctae Moguntinae Ecclesiae nequaquam relinquas: ut impleatur dominicum in te praeceptum: Qui perseveraverit usque in finem, hic salvus erit (Matth. X). Sin vero, si [Col. 0947D] Dominus dederit juxta tuam petitionem hominem perfectum, qui possit sollicitudinem habere et curam pro salute animarum, pro tui persona illum ordinabis episcopum, eritque in Evangelio tibi credito, et ministerio Christi portando in omni loco requirens et confortans Ecclesiam Dei. Oramus itaque Dominum et Redemptorem nostrum, ut sacris interventionibus sanctae suae genitricis semper virginis Mariae dominae nostrae, et beatorum principum apostolorum Petri et [Col. 0948A] Pauli, orantem pro nobis fraternam sanctitatem tuam sospitem et incolumem conservare dignetur. Deus te incolumem custodiat, reverentissime et sanctissime frater. Data Kalendis Maii, imperante domino piissimo Augusto Constantino a Deo coronato magno pacifico imperatore, anno XXIX, post consulatum ejus anno VII, indictione 1.



EPISTOLA XII. ZACHARIAE PAPAE AD DIVERSOS EPISCOPOS GALLIAE ET GERMANIAE. [a 1Kb] Laudat illorum inter se et cum Ecclesia Romana conjunctionem, hortaturque ut ministeriis suis constanter insistant cum Bonifacio archiepiscopo, sedis apostolicae vicario.

Dilectissimo [Al. dilectissimis] nobis Reginfrido Rothomagensi episcopo, Raimberto Amabiensi episcopo, [Col. 0948B] Deodato Bellovacensi episcopo, Eliseo Noviomensi episcopo, Fulcario Tungrensi episcopo, [b 1Kb] David Spironensi episcopo, Aetherio Tarvanensi episcopo, Trewardo Cameracensi episcopo, Burchardo Wirizburgensi episcopo, Genebaudo Laudunensi episcopo, Romano Meldensi episcopo, Agilulfo Coloniensi episcopo, Heddo Strasburgensi episcopo, et caeteris amantissimis coepiscopis, presbyteris etiam et diaconis, cunctisque orthodoxis Ecclesiarum Dei clericis apostolicam doctrinam tenentibus, Zacharias divina gratia praeditus, apostolicae sedis pontifex, servus autem servorum Dei, in Domino salutem dicit.

Gratias ago Deo Patri omnipotenti, et Domino Jesu Christo unico Filio ejus, et Spiritui sancto, qui [Col. 0948C] vestra omnium corda inflammare dignatus est per infusam a se gratiam, ut in unitate fidei, et vinculo pacis ambuletis, et sit splendor Domini Dei nostri super vos, dilectissimi mihi, et abundans gratia pacis et charitatis, ut sitis unum corpus spiritalis matris vestrae sanctae catholicae et apostolicae Dei Ecclesiae, in qua Deo auctore, quamvis tanto fastigio viribus longe impares, praesumus, implentes illud propheticum dictum: Ecce quam bonum, et quam jucundum, habitare fratres in unum (Psalm. CXXXIII). Etenim et si pro itineris longitudine corpore simus absentes, in spiritu tamen dilectionis semper sumus vobis praesentes, habentes vos in visceribus nostris, et assidue orantes ut Deus et Dominus noster Jesus [Col. 0948D] Christus multo amplius confirmet corda vestra, et corroboret in exhortatione Evangelii in ministerio quo fungimini, ut credita vobis plebs vestris admonitionibus, adjutore Deo, a diabolica fraude liberata, salva persistat, vosque mereamini de eorum animabus in diem Christi apportare lucrum. Scriptum quippe est: Filii sapientiae Ecclesia justorum, et natio eorum obedientia et charitas (Eccl. III). Obsecro ergo vos, charissimi mihi, ut digni ambuletis vocatione qua [Col. 0949A] vocati estis, ut decet sanctos, cum multa patientia, supportantes invicem in charitate, solliciti servare unitatem spiritus in vinculo pacis et charitatis: quia finis praecepti charitas est, de corde puro, et conscientia bona, et fide non ficta (I Tim. I). Gaudeo in vobis, charissimi, quoniam fides vestra et unitas erga nos pretiosa est et manifesta, non solum coram Deo, sed etiam coram omnibus hominibus, dum ad favorem [Ed. Rom., ad fautorem] et magistrum vestrum a Deo constitutum beatum apostolorum principem Petrum benignissima voluntate conversi estis. Laudabilis fides vestra et bona fama, quoniam idipsum sapitis quod oportet sapere. Et nunc Deo cooperante est aggregata sanctitas vestra nostrae societati in uno pastorali ovili; et est nobis unus pastor qui a pastore [Col. 0949B] pastorum Domino Deo et Salvatore nostro Jesu Christo princeps apostolorum et noster doctor est institutus. Habetis itaque nostra vice ad confirmandum dilectionem vestram, et collaborandum vobis in Evangelium Christi sanctissimum ac reverentissimum Bonifacium fratrem nostrum archiepiscopum, apostolicae sedis legatum, et nostram praesentantem vicem. Sit ergo constantia vestra adversus contentiones eorum qui adversa sapiunt, et non quae Dei sunt: et erit fortior petra constantia vestra, sicut est scriptum: Ne timueritis ex eis, neque terreamini a facie eorum qui corpus occidunt, animam vero non possunt occidere. Quod autem in ore [Ed. R., aure] auditis, praedicate in lumine, illum timentes, qui potest animam et corpus occidere et mittere in gehennam [Col. 0949C] (Matth. X). Fratres mei, in carne ambulantes non secundum carnem militemus. Arma enim militiae nostrae non carnalia, sed potentia sunt Deo, ad destructionem munitionum inimici, consilia salubria impendentes [Ed. R., consilia destruentes], et omnem impietatem extollentem se adversus scientiam Dei destruentes, et in captivitatem redigentes omnem intellectum, et omnem cogitationem in obsequium Christo perducentes (II Cor. X). De caetero, fratres, confortamini in Domino, et in potentia virtutis ejus. (Ephes. VI). Pax vobis multa, et gratia a Deo et Domino nostro Jesu Christo ministretur. Amplectimur et osculamur, ac si praesentes, charitatem vestram in unitate spiritus, in vinculo pacis et charitatis Christi. [Col. 0949D] Deus vos incolumes custodiat, dilectissimi nobis.



EPISTOLA XIII. ZACHARIAE PAPAE AD BONIFACIUM ARCHIEPISCOPUM. Respondet ad epistolam Bonifacii, et ad varias ejus quaestiones, quas per Lullum proposuerat.

Reverentissimo et sanctissimo fratri Bonifacio coepiscopo Zacharias servus servorum Dei.

Benedictus Deus Pater Domini nostri Jesu Christi, qui dispersa congregat, et congregata conservat, augetque fidem et fiduciam servis suis ad praedicandum verbum Evangelii Jesu Christi Domini nostri, cum eodem Patre, in unitate Spiritus sancti per omnia saecula saeculorum: ipsi gloria et laus qui adjutor et protector est in se credentibus. Ipse enim dixit: Qui credit in me, vita vivet, et non morietur [Col. 0950A] (Joan. XI): quoniam ego sum via, veritas, et vita (Ibid. XIV). Laudamus et superexaltamus sanctum nomen ejus, laeti et gaudentes per horum gerulos, et sanctae fraternitatis tuae litteris allatis superstitem in hac vita, et in Domino te valere cognoscentes, petentes immensam Dei nostri divinitatem ut ad praedicandum multo amplius Evangelii atque sanctae fidei ejus sacramentum, longaevum te servet, suaque protectione te muniat, et ab adversantium insidiis pie miserando custodiat. Suggessit itaque sancta fraternitas tua in suis apicibus, quod praedecessor noster beatae memoriae Gregorius, hujus sanctae sedis apostolicae praesul, dum ad praedicandum verbum Evangelii tuam misisset fraternitatem in Germaniae partibus, et gentibus illis paganis, ab eo te [Col. 0950B] esse commonitum, ita ut orthodoxos episcopos, presbyteros, vel quoscunque reperire potuisses in verbo exhortationis perfectos, amplius confirmares, et eis communicares quod et factum est: si quos vero seductores episcopos, aut pseudopresbyteros, vel quoscunque a recto fidei tramite deviantes reperisses, nulla tibi cum eis esset communio; quod te Deo solatiante usque ad praesens spiritaliter servasse confessus es: vel si omnino, propter principalem et humanum favorem gentis Francorum, dum ad eos accessisses corporaliter abstinere non valuisti, cogente necessitate Ecclesiarum Dei; attamen in eorum concilio et consensu communionis anima tua non est coinquinata. Itaque propter hoc quod cum eis conversatus es, non consentiens iniquitati eorum, [Col. 0950C] nullum tibi est detrimentum coram Deo. Te enim praedicante si obedirent, salvi essent; sin autem in iniquitate sua permanerent, ipsi perirent. Tu autem, juxta prophetae dictum, salvasti animam tuam (Ezech. XXXV). De episcopis autem et palliis Francorum scripsisti, quod juxta promissionem suam nondum quod dixerant impleverunt. Qui si impleverint juxta verbum suum, habebunt ex eo laudem; sin vero aliter egerint, ipsi videbunt. Nos enim, divina gratia largiente, quod gratis accepimus gratis damus. Tua quidem propter hoc benigna voluntas a nobis suscepta est. Igitur et hoc petisti, monasterium in vastissima solitudine, et in medio gentium quibus praedicas constitutum et a te fundatum, atque in honore Salvatoris Dei nostri dedicatum, ubi etiam [Col. 0950D] et monachos sub regula beati Benedicti degere ordinasti, hoc, inquam, venerabile monasterium petisti privilegio sedis apostolicae muniri. Quod votis tui acquiescentes ordinavimus juxta petitionem et desiderium tuum. Congruit enim divini ministerii praedicatorem optimumque ministrum ad desiderata pertingere, et coeptum bonum opus in finem usque perducere, sicut scriptum in dominico praecepto: Qui perseveraverit usque in finem, hic salvus erit (Matth. X). Et: Beatus servus ille, quem cum venerit dominus, invenerit sic facientem; etenim super omnia bona sua constituet eum (Matth. XXIV). Interea praedictus tuus gerulus Lul, cum caeteris suis concomitibus, quae injuncta fuerant a tua sancta fraternitate, [Col. 0951A] tam in verbo quam in scripto, omnia liquidius suggerentes innotuerunt, de quibus tam in verbo quam in scripto responsum dantes, tuae remisimus fraternitati. Continebant enim capitula in pitacio ab eis porrecto, quae inferius annexa sunt, de quibus flagitasti a nobis quae recipienda, vel quae respuenda sunt. In primis de volatilibus, id est de graculis, et corniculis, atque ciconiis, quae omnino cavendae sunt ab esu Christianorum: etiam et fibri, atque lepores, et equi silvatici multo amplius evitandi. Attamen, sanctissime frater, de omnibus Scripturis sacris bene compertus es. De igne autem paschali quod inquisisti, a sanctis priscis Patribus, ex quo per Dei et Domini nostri Jesu Christi gratiam, et pretioso sanguine ejus Ecclesia dedicata est, quinta feria [Col. 0951B] Paschae, dum sacrum chrisma consecratur, tres lampades magnae capacitatis, ex diversis candelis ecclesiae oleo collecto, in secretiori ecclesiae loco ad figuram interioris tabernaculi insistente, indeficienter cum multa diligentia ardebunt, ita ut oleum ipsum sufficere possit usque ad tertium diem. De quibus candelis sabbato sancto pro sacri fontis baptismate sumptus ignis per sacerdotem renovabitur. De crystallis autem, ut asseruisti, nullam habemus traditionem. De his qui regio morbo vexantur inquisisti, sive homines, sive equi sint, quid faciendum sit de illis. Si homines ex nativitate, aut genere, hujus morbi sunt, hi extra civitatem commanere debebunt, ad eleemosynam vero accipiendam a populo non devitari. Si autem contigerit magnum vel [Col. 0951C] parvum non nativitate, sed superveniente aegritudine vexari, non est projiciendus, sed, si possibile est, curandus. Attamen in ecclesia, dum ad communionem venerit, post omnium impletionem [Fort., suppletionem] erit ingressurus ad participandum munus. Equi vero, qui praefato morbo fuerint inquinati, si curari non valuerint, in puteis et foveis projiciendi sunt, ne ejusdem morbi contagione caeteri coinquinentur. De animalibus autem quae a furentibus, id est rabidis, lupis et canibus fuerint lacerata, oportet ea a caeteris separari, ne per furentes et mordentes caetera coinquinentur. Quod si pauca sunt, ut supra diximus, in foveas projicienda sunt. Nam et hoc inquisivit fraternitas tua, si liceat [Col. 0951D] sanctimonialibus feminis, quemadmodum viris, sibi invicem pedes abluere, tam in coena Domini, quamque in aliis diebus. Hoc dominicum praeceptum est, quod qui per fidem impleverit, habebit ex eo laudem. Etenim viri et mulieres unum Dominum habemus qui in coelis est. Pro benedictionibus autem quas faciunt Galli, ut nosti, frater, multis vitiis variantur. Nam non ex apostolica traditione hoc faciunt, sed per vanam gloriam hoc operantur, sibi ipsis damnationem adhibentes dum scriptum est: Si quis vobis evangelizaverit praeter id quod evangelizatum [Col. 0952A] est, anathema sit (Gal. I). Regulam catholicae traditionis suscepisti, frater amantissime; sic omnibus praedica, omnesque doce, sicut a sancta Romana, cui Deo auctore deservimus, accepisti Ecclesia. Inquisisti etiam et hoc, si ante tricesimum annum liceat sacerdotem ordinari. Bonum et congruum est, charissime frater, si fieri et inveniri potest, ut provectae aetatis et boni testimonii viri, juxta sacrorum canonum instituta, ordinentur sacerdotes. Si autem minime reperiuntur, et necessitas exposcit, a viginti quinque annis et supra levitae et sacerdotes ordinentur, quemadmodum in lege Domini continetur. De Milone [a 1Kb] autem, et similibus ejusmodi, qui Ecclesiis Dei plurimum nocent, ut a tali opere nefario recedant, juxta Apostoli vocem, opportune, importune, [Col. 0952B] praedica (II Tim. III). Si acquieverint admonitionibus tuis, salvabunt animas suas; sin vero, ipsi peribunt obvoluti in peccatis suis; tu autem, qui recte praedicas, non perdes mercedem tuam. Nam et hoc inquisisti, post quantum temporis debet lardum comedi. Nobis a Patribus constitutum pro hoc non est. Tibi autem petenti consilium praebemus, quod non oporteat illud mandi priusquam fumo siccetur, aut igne coquatur. Si vero libet ut incoctum manducetur, post paschalem festivitatem erit manducandum. Episcopus autem condemnatus, de quo inquisisti, qui pugnator et fornicator existit, atque res Ecclesiae post degradationem sibi vindicare nititur, hic omnino ac detestabiliter respuendus est: Quae enim portio fideli cum infideli? aut quae communio Christi ad Belial [Col. 0952C] (II Cor. XV)? Hunc et sanctorum Patrum traditiones et sanctorum canonum instituta condemnaverunt. De ordinatione etiam presbyterorum et diaconorum, cogente necessitate et paupertate rogantium non legitimis temporibus et diebus a te promoveri, te offensionem incurrisse insinuasti. Dicimus autem tibi, frater, ut bene nosti, quod sacri canones docent aptis temporibus sacerdotes ordinandos. Attamen in eo quod a te propter zelum fidei actum est, a Domino Deo nostro indulgentiam postulamus. De censu autem Ecclesiarum, id est solidum de casata suscipe et nullam habeas haesitationem, dum ex eo poteris eleemosynam tribuere, ac in Christi pauperes partiri, et opus perficere sanctarum Ecclesiarum [Col. 0952D] juxta canonum instituta. Si quos vero presbyteros, qui de laicis promoti fuerint, et antea criminalibus causis obvoluti, celantes peccatum suum ordinati sunt, postmodum vero manifestata est eorum iniqua actio; hos sacerdotali habitu privatos poenitentiae submitte. Non enim odit Deus peccantem et confitentem, sed peccantem et negantem. Nam et hoc flagitasti a nobis, si liceat persecutionem paganorum fugere, an non. Et pro hoc, frater, salutare consilium damus. Si fieri potest, et locum inveneris, insta ad praedicandum illis: si autem supportare non valueris [Col. 0953A] eorum persecutionem, habes praeceptum dominicum (Matth. XX), ut in aliam ingrediaris civitatem. Nam et hoc inquisisti quid fiendum sit de excommunicato episcopo, et apostolicam auctoritatem negligente. Hic detestabilis est coram Deo et hominibus, cui condemnato incondemnatus non communicabit. Ipsi enim condemnabuntur in die irae, et revelationis Domini et Salvatoris nostri Jesu Christi, cum sederit ad judicandum genus humanum, sicut scriptum est: Superbis ego resistam, dicit Dominus (Jacob. IV). Etenim de Sclavis Christianorum terram inhabitantibus, si oporteat censum accipere, interrogasti. Hoc quidem consilio non indiget, dum rei causa est manifesta. Si enim sine tributo sederint, ipsam quandoque propriam sibi [Col. 0953B] vindicabunt terram. Si vero tributum dederint, norunt dominatorem ipsam terram habere. Nam et hoc flagitasti a nobis, sanctissime frater, in sacri canonis celebratione quot in locis cruces fieri debeant, ut tuae significemus sanctitati. Votis autem tui clementer inclinati, in rotulo dato Lul religioso presbytero tuo, per loca signa sanctae crucis quanta fieri debeant infiximus. His autem ita se habentibus, Domini deprecamur clementiam, licet peccatores, ut suo te muniat et confortet auxilio, nosque annuat prosperitatis tuae semper laeta suscipere nuntia. Deus te incolumem custodiat, reverentissime frater. Data XI Nonas Novembris, imperante domino piissimo Augusto Constantino, a Deo coronato magno imperatore, anno XXXII, post consulatum ejus anno [Col. 0953C] XI, indictione 5.



EPISTOLA XIV. ZACHARIAE PAPAE AD BONIFACIUM ARCHIEPISCOPUM. Moguntinae sedis in metropolim erectio.

Reverentissimo et sanctissimo fratri Bonifacio coepiscopo Zacharias servus servorum Dei.

Qualiter Dominus Deus noster sanctae Ecclesiae propitiatus sit, et laboribus sanctissimae fraternitatis tuae cooperator exstiterit, per singula edicere longum est; tamen ut haec quae objicimus confirmemus, quae ex parte te narrante perspeximus, enarramus. Igitur dum in Germania provincia tua fraterna sanctitas ad praedicandum fuisset directa a sanctae recordationis praedecessore nostro domno Gregorio papa, et post inchoatum opus, et aliqua ex parte spiritaliter [Col. 0953D] aedificatum, Romam reversus, ab eo episcopus ordinatus, et illi ad praedicandum denuo remissus es, et laborasti Deo praevio nuncusque per annos XXV in eadem praedicatione, ex quo episcopatum suscepisti. Sed et in provincia Francorum nostra vice concilium egisti, et juxta canonum instituta, Deo eis annuente, omnes flexi sunt obedire. Et dum in his piis operibus occupata esset tua fraternitas, nuncusque cathedralem sedem minime sibi vindicavit. At vero ubi Deus praedicationem tuam auxit, obtinere voluisti ut [Col. 0954A] tibi cathedralem Ecclesiam vel successoribus tuis confirmare debeamus, juxta eorumdem filiorum Francorum petitionem. Et idcirco beati Petri apostoli auctoritate sancimus, ut supradicta Ecclesia Moguntina perpetuis temporibus tibi et successoribus tuis in metropolim sit confirmata; habens sub se has quinque civitates, id est Tungris, Coloniam, Wormatiam, Spiraciam, et Trectis, et omnes Germaniae gentes, quas tua fraternitas per suam praedicationem Christi lumen agnoscere fecit. His a nobis definitis, per hujus confirmationis paginam, in tua ecclesia perpetuis temporibus pro sui confirmatione conservandum esse mandamus. Bene valete. Data pridie Nonas Novembris imperante domno piissimo Augusto Constantino magno imperatore anno XXXII, [Col. 0954B] post consulatum ejus anno XI, indictione 5.



EPISTOLA XV. ZACHARIAE PAPAE AD BONIFACIUM ARCHIEPISCOPUM. Privilegium monasterii Fuldensis.

Zacharias papa Bonifacio episcopo, et per eum in monasterio ab eo constructo successuris abbatibus in perpetuum.

Quoniam semper sunt concedenda quae rationabilibus congruunt desideriis, oportet ut devotio conditoris piae constructionis oraculo in privilegiis praestandis minime denegetur. Igitur quia postulasti a nobis, quatenus monasterium Salvatoris a te constructum, situm in loco qui vocatur Buchonia, [Edit. Rom. Bothonia] erga ripam fluminis Fuldae, privilegii sedis apostolicae [Col. 0954C] infulis decoretur, ut sub jurisdictione sanctae nostrae, cui Deo auctore deservimus, Ecclesiae constitutum, nullius alterius Ecclesiae ditionibus submittatur. Pro qua re piis desideriis faventes, hac nostra auctoritate id quod exposcitur effectui mancipamus. Et ideo omnem cujuslibet Ecclesiae sacerdotem in praefato monasterio ditionem quamlibet habere hac auctoritate, praeter sedem apostolicam, prohibemus. Ita ut nisi ab abbate monasterii fuerit invitatus, nec missarum solemnitatem ibidem quispiam praesumat omnimodo celebrare, ut profecto, juxta id quod subjecti apostolicis privilegiis consistunt, inconcusse locus dotatus permaneat. Constituentes per hujus decreti nostri paginam, atque interdicentes omnibus omnino cujuslibet Ecclesiae praesulibus, vel quacunque dignitate [Col. 0954D] praeditis personis, sub anathematis interpositione, qui hujus praesumpserit praesentis constituti a nobis praefato monasterio indulti, quolibet modo existere temerator. Bene valete.





[a 1Kb] EPISTOLA XVI. BONIFACII AD GRIPHONEM FRATREM PIPPINI MAJORIS DOMUS. Commendat illi clericos et monachos qui sunt in Thuringia, ut eos defendat ab injuriis paganorum.

Bonifacius servus servorum Dei Griphoni filio Caroli optabilem in Christo salutem.

[Col. 0955A] Obsecro et adjuro pietatem vestram, etc. (Vide sup. Bonifacii ep. 81.)



[a 1Kb] EPISTOLA XVII. ZACHARIAE PAPAE AD EPISCOPOS FRANCORUM. De concordia et pace inter Pippinum et Griphonem concilianda, et de corpore sancti Benedicti Cassinatibus restituendo.

Zacharias episcopus servus servorum Dei omnibus sacerdotibus et presbyteris Francorum.

Egregius apostolus docet: Diligentibus Deum omnia cooperantur in bonum (Rom. VIII). Et iterum idem ipse: Dum tempus habemus, operemur bonum ad omnes (Gal. VI). In alio autem loco Scriptura testatur: Quam speciosi pedes evangelizantium pacem, evangelizantium bona (Rom. X)! Ergo quia innotuerunt [Col. 0955B] nobis Optatus religiosus abbas presbyter monasterii sancti Benedicti, et Carolomanus Deo amabilis monachus germanus filii nostri Pippini excellentissimi majoris domus, per hos religiosos Dei servos monachos, concordiae et pacis sermones inter eum et Griphonem fratrem ejus misisse, ut et nos in ea ipsa admonendo dirigamus excellentiam ejus, ut ad pacis concordiam redeant, vobis propter Deum pacifice mediantibus: verum etiam et pro corpore beati Benedicti, quod furtive ablatum est a suo sepulcro, ut restituatur. In hoc opere aequitatis et misericordiae libenter aurem accommodantes, hortamur dilectionem ac sanctitatem vestram, ut primum omnium frater cum suo fratre ad pacis redeant unitatem, et confundatur iniquitas in medio eorum. Charitas vero Dei [Col. 0955C] vobis praedicantibus et ministrantibus exsuperet inter eos. Deinde et praefati B. Benedicti corpus, juxta petitionem Dei servorum monachorum, illius sublimitas, et vestra sanctitas indubie ad proprium remittat locum: ut et ipsi gaudeant de suo restituto patre, vosque perennem habeatis mercedem et laudem, pro eo quod juste operati fueritis ipsum ad suum reverti tumulum, ex quo clam titulus est. Nec enim habet sauctitas vestra quid offensionis in hoc bono opere restitutionis ejus pertimescere debeat coram Deo, dum creditur quia ad obtinendum hoc opus, ipsius suffragantibus orationibus, et voluntate praefati religiosi Dei servi sunt permoti. Bene valete.





EPISTOLA XVIII. BONIFACII ARCHIEPISCOPI AD ZACHARIAM PAPAM PER LULLUM PRESBYTERUM MISSA. Exponit quomodo in iis se gesserit quae Gregorius II papa ipsi praeceperat, et de monasterio Fuldensi quod construxerat.
[Col. 0956A]

Reverentissimo patri dilectissimo domino, etc. Zachariae, Bonifacius exiguus servus vester, etc.

Paternae pietatis vestrae sanctitatem, etc. (Vide sup. Bonifacii ep. 75.)



[b 2Kb] EPISTOLA XIX. ZACHARIAE PAPAE AD AUSTROBERTUM ARCHIEPISCOPUM VIENNENSEM. Mittit exemplar synodi Romae celebratae XI Kal. Aprilis, ac rescribit quid agendum sit de episcopis per pecuniam ordinatis.
[Col. 0956B]

Zacharias servus servorum Dei reverentissimo fratri Austroberto sanctae Ecclesiae Viennensis archiepiscopo.

Venit ad nos presbyter Clemens missus a sanctitate vestra, referens a concussione gentium turbatas Ecclesias provinciae vestrae. Unde et nos valde tristes effecti sumus. Sed quid sanctitas vestra de talibus miratur, cum omnia praedicta a Domino in Evangelio cognoscat? Abundavit, inquit, iniquitas et refrigescet charitas multorum (Matth. XIV). Nam et Longobardi, quorum saevitia ubique crevit, ita nostros fines devastant, sicut de rege Babyloniae propheta dicit: Exossaverunt nos (Jer. L). Consideremus Dei justa judicia et contabescamus iniquitatibus nostris. Caeterum [Col. 0956C] XI Kalendas Aprilis synodum Romae fecimus, cujus exemplar dilectus presbyter noster vestrae sanctitati portabit. De episcopis vero per pecuniam ordinatis hoc vobis rescribimus, ut si utiles sint, pro tali facto severissime corrigantur, non tamen penitus dejiciantur a suo ordine, doleantque se per quod illicite in tanto ordine ab eis commissum est. Deinceps tamen videat vestra prudentia, ne talis haeresis in provincia vestra locum habeat. Dalmaticam usibus vestris misimus, ut quia Ecclesia vestra ab hac sede doctrinam fidei percepit, morem habitus sacerdotalis ab ista etiam percipiat decorem honoris. Data Nonas Martii Constantini Augusti anno imperii primo.





AD SEQUENTEM EPISTOLAM ADMONITIO.
[Col. 0957A]

Quam hic subdo Zachariae Romani pontificis epistolam, omnes quidem conciliorum collectores dederunt, sed nemo integram. Ante Labbeum unicum tantum ejus fragmentum prodierat, desumptum ex can. Pytacium 30, q. 4. Alterum e manuscripto Codice idem Labbeus adjecit. Ego tertium fragmentum profero cum variantibus non spernendis. Haec omnia suppeditavit vetus ille Codex Burchardiani decreti, quo saepe utiliter in hoc opere usus sum. Quanquam non ex Burchardo desumpta sunt haec, sed ex eo qui additamenta quaedam huic nostro Codici de suo adjecit. Nec sane inutilem operam me Ecclesiae praestitisse credo integriorem exhibendo epistolam Zachariae ad Theodorum Ticinensem, quippe quae celebris est apud veteres, nam ad illam provocat Nicolaus I in Responsis suis ad Bulgaros, c. 39, sicut etiam idem Nicolaus in epistola sua ad Carolum Moguntinum, quam epistolam vide apud Labbeum in Veneta editione, tom. IX, pag. 1269.



EPISTOLA XX. ZACHARIAE PAPAE AD THEODORUM EPISCOPUM TURINENSEM. Non licere filium in matrimonium ducere illam quam pater de sacro fonte baptismatis suscepit.
[Col. 0957B]

Zacharias episcopus servus servorum Dei reverentissimo ac sanctissimo Fratri Theodoro episcopo Ecclesiae Ticinensis.

Pytacium [a 1Kb] nobis tua reverenda [b 1Kb] fraternitas obtulit, per quod nobis sciscitare curasti, si liceat filium, cujus pater alterius filiam ex sacro baptismate suscepit [c 1Kb] , id est spiritualem patrem ejusdem patris filiam [d 1Kb] , quod dici crudele est, in matrimonium suscipere, quod apud te enormiter reserasti [e 1Kb] contigisse. Sed bene tua fraternitas compertum habet quid Dominus per Moysem praecipiat dicens: Turpitudinem patris tui [Col. 0957C] non revelabis (Levit. XVIII, 7); filia enim patris tui turpitudo tua est [f 1Kb] . Turpitudinem enim non revelari dicitur, dum a propria consanguinitate praecipitur abstineri [g 1Kb] . Multo magis dicitur a spirituali patris nostri filia omnino, omni occasione aut argumento seposito sub nimia detestatione cavere nos convenit, ne ira divini examinis [h 1Kb] incidat, si quis tale facinore mixtus minime restrinxerit frena [i 1Kb] luxuriae [j 1Kb] . Unde et omnes cavendae sunt talis sceleris commixtiones [k 1Kb] , ne incautus in aeternum pereat. Sed is (sic) qui hujus [Col. 0958A] perniciosae temeritatis [l 1Kb] , animae suae salutem despiciens, impiissimo se commisit matrimonio per omnia tua fraternitas studeat separare, et poenitentiae dignae submittere, quatenus ab aeterna erutas damnatione animas eorum lucreris, ipso praestante Domino et Salvatore nostro Jesu Christo.

De filiis autem, qui ex eis nati esse probantur requisisti si liceat eos conjugio copulari, an non. Sed hi cur prohibeantur a conjugio, aut pro hujusmodi poenitentiam agere compellantur? Dum ex hoc absque condemnatione esse probentur; quia non pater pro filio, nec filius pro patre sustinebit tormenta, dicente Domino per prophetam: Anima patris, anima filii mea est [m 1Kb] ; anima quae peccaverit, illa punietur (Ezech. XVIII, 4).

[Col. 0958B] Sed haec, frater charissime, dixisse sufficiat. Cave autem te ne aliter agere subjectis concedas, ne a recto tramite inveniaris deviare [n 1Kb] , sed magis apostolicae sedis nostrae praecepta omnino assequi elabora, quatenus inoffense ante omnium conditorem Dominum Deum nostrum, dum ad judicandum venerit, consistere merearis, ac dicere: Ecce ego, et pueri, quos dedisti mihi, non perdidi ex eis quemquam (Joan. XII). Et ab ipso audias dicente: Euge, serve bone (Matth. XXV), et reliqua.

De illo vero capitulo, quod nobis insinuasti, in qua debeatur generatione de propria cognatione conjungi, quod alii sibi vindicare volunt hoc quod a sancto Gregorio directum apud gentem Anglorum observandum usque in quartam progeniem. Sed ipse pius Pater [Col. 0958C] ut rudibus et noviter ad Christum venientibus levia quaedam imposuit, ne si graviora imposuisset, duriter ferrent et dura gens omnia quae suscepissent penitus abjicerent. Nos autem volumus ut non populus tibi commissus, sicut qui noviter Christum susceperunt, debeat observare; sed sicut qui in sancta catholica sunt a cunabulis nutriti Ecclesia, ut dum utique se de propria cognoverunt cognatione, modis omnibus abstineant, sicut hoc sancta Dei catholica et apostolica tenet et praedicat Romana Ecclesia.



ZACHARIAE PAPAE DECRETA
Ex Gratiano, et aliis.
[Col. 0957]




ADMONITIO.
[Col. 0957D]

Nescio quo fato acciderit ut cum nonnulla Zachariae papae decreta in collectionem suam transfuderit Gratianus, ea omnia Labbeus neglexerit. Cujus omissionis cum nullam idoneam causam reperire potuerim, ideo tanquam casu praeterita, hic supplenda censui, praestare ratus ut superflua potius nonnulla dare, quam necessaria omittere videar: cum praesertim integrum habeam [Col. 0958D] pontificis hujus decretum, ex ms. Cod. Pistoriensi producendum. Quanquam vero injuria ejus qui librum compegit ita erasum est in Codice, ut litterae plures interdum desint, diligentia tamen viri docti et in vetustis scripturis legendis exercitatissimi Josephi Borelli Pistoriensis sacerdotis, amici mei, ita difficultates omnes superatae sunt, ut integrum ferme exhiberi potuerit. MANSI.



I.
[Col. 0959A]

Concubuisti cum sorore uxoris tuae; si fecisti, neutram habeas; et si illa quae uxor tua fuerit conscia sceleris non fuit, si se continere non vult, nubat in Domino, cui velit [a 1Kb] . Tu autem et adultera sine spe conjugii permaneatis, et quandiu vixeritis, juxta praeceptum sacerdotis poenitentiam agite.



II.

Non oportet filiam quam de sacro fonte susceperit, aliquando viro suo in matrimonium tradere, quia divina sententia germani esse inveniuntur. Si quis tali facinore commixtus minime restrinxerit frena luxuriae, ab Ecclesia catholica abominabitur. Sed si conversus fuerit, post separationem septem annis poenitentiam gerat. Conscii simul cum auctore sit [Col. 0959B] ista conditio; id est, simul cum cooperatoribus et consentientibus poeniteat.



III.

De gradibus propinquitatis, super quibus parvitatem meam vobis consulere placuit, quae ego cum omnibus orthodoxae fidei cultoribus sentio, ratum duxi paucis absolvere. Ab his omnino dissentio qui perverse parentelae successiones supputantes gradum diducunt. Denuo duos constituunt, ac pro hoc primum gradum secundum; secundum vero tertium efficiunt: sicque ex parte seriem generationum corrumpunt, [Col. 0960A] cum arborem, quae de parentela compingitur, ab ipsis abscissam conspicimus, corpus, ut ita dicam, truncatum suis artubus videatur. Igitur parentelae gradus a nobis taliter computatur. Siquidem ego et frater meus una generatio sumus, primum gradum facimus nulloque gradu distamus: rursus filius, et fratris mei filii secunda generatio sunt, ac gradum secundum faciunt, nec a se gradu aliquo separantur; atque ad hunc modum caeterae successiones numerandae sunt. Porro autem de affinitate, quam dicitis parentelam esse, quae ad virum ex parte uxoris, seu quae ex parte viri ad uxorem pertinet, manifestissima ratio est, quia si secundum divinam sententiam ego et uxor mea una caro sumus, profecto mihi et illi mea suaque parentela propinquitas una efficitur. [Col. 0960B] Quocirca ego et soror uxoris meae in uno et proximo gradu erimus; filia vero ejus secundo gradu; neptis vero tertio; eoque modo utrinque in caeteris agendum est successionibus. Uxorem vero propinqui mei, cujuscunque gradus sit, ita me oportet attendere, quemadmodum ipsius quoque gradus in aliqua femina propriae propinquitatis sit. Quod nimirum uxori meae de propinquarum suarum viris, et cunctis generationis gradibus convenit observare. Qui vero aliorsum sentiunt, antichristi sunt.




ANNO DOMINI DCCLII.
STEPHANUS II ROMANUS PONTIFEX.




[Col. 0959]
NOTITIA HISTORICA IN STEPHANUM PAPAM II.
(Lib. Pontific. ex var. edd.)

[Col. 0959C] [a 11Kb] Stephanus II, natione Romanus, ex patre Constantino, sedit annos quinque, dies viginti octo. Hic [Col. 0960C] post patris sui transitum parvus derelictus in venerabili cubiculo Lateranensi pro doctrina apostolicae [Col. 0961A] traditionis sub praedecessoribus beatae memoriae pontificibus permansit, quem sigillatim per ecclesiasticos [Col. 0962A] ordines promoventes, ad diaconatus ordinem eum ordinaverunt. Defuncto vero beatae memoriae [Col. 0963A] domno Zacharia papa, [a 3Kb] Stephanum quemdam presbyterum ad ordinem pontificatus cunctus populus sibi elegit, et intra Lateranense patriarchium misit, ubi biduo manens, tertio die postquam a suo surgeret somno, et sedens familiares causas suas disponeret, subito dum sederet alienatus obmutuit, et sequenti die defunctus est. Post hoc vero cunctus Dei populus congregatus est intra venerabilem basilicam sanctae Dei Genitricis ad Praesepe. Ubi et omnes misericordiam Domini Dei nostri petentes, et ipsius dominae nostrae sanctae semperque virginis Dei genitricis Mariae, bono animo et consona voce praedictum beatissimum virum sibi eligunt pontificem. Quem omnes sincera mente cum laudis praeconiis in basilicam Salvatoris, quae appellatur Constantiniana, deportaverunt, [Col. 0963B] et exinde intus venerunt, et in patriarchium juxta morem intromiserunt.

Erat enim isdem beatissimus papa amator Ecclesiarum Dei, traditionem etiam ecclesiasticam firma stabilitate [1 1Kb] conservans. Pauperum Christi velox subventor, verbi Dei in magna constantia praedicator. Viduas et pupillos [2 1Kb] multo melius visitans, fortissimus etiam ovilis sui cum Dei virtute defensor. Mox vero restauravit et quatuor in hac Romana urbe sita antiquitus xenodochia, quae a diuturnis et longinquis temporibus destituta manebant, et in eis ordinavit omnem utilitatem, in diversis eorum locis disponens, intus etiam, et foris, in quibus et multa contulit dona. Quae et per privilegii paginam sub anathematis [Col. 0964A] interdicto confirmavit. [3 1Kb] Pari modo a novo fundasse dignoscitur et xenodochium in [4 1Kb] plantana, centum pauperum Christi dispositum illic faciens, quotidianum videlicet victum eorum decernens tribui.

Nam et foris muros hujus civitatis romanae secus basilicam beati Petri apostoli duo fecit xenodochia, in quibus et plura contulit bona, quae et sociavit venerabilibus diaconiis illic foris existentibus [5 1Kb] perenniter permanere, id est diaconiae sanctae Dei Genitricis, et beati Silvestri duae, et privilegiis apostolicis perenniter permanenda munivit.

Inter haec vero dum magna persecutio a Longobardorum rege [6 1Kb] Aistulfo in hac Romana urbe, vel subjacentibus ei civitatibus, exstitisset, et vehemens ejusdem regis saevitia immineret, illico isdem beatissimus [Col. 0964B] papa, tertio apostolatus ordinationis suae mense, disponens suum germanum sanctissimum, scilicet Paulum Diaconum, atque Ambrosium primicerium, [7 1Kb] plurimis cum muneribus ad eumdem Longobardorum regem Astulfum ad pacis ordinandum atque confirmandum foedera misit. Qui praefati viri ad eum [8 1Kb] convenientes, impartitis muneribus, quo facilius eadem pro re apud eum impetrarent, in quadraginta annorum spatia pacis foedus cum eo ordinantes confirmaverunt. At vero isdem protervus Longobardorum rex, antiqui hostis invasus versutia, ipsa foedera pacis post pene quatuor menses, in perjurii incidens reatum, disrupit. Multas jam fato sanctissimo viro, vel cuncto populo Romano, ingerens [Col. 0965A] contumelias, varias illi minas [1 1Kb] dirigens. Cupiens quippe, Deo sibi contrario, cunctam hanc provinciam invadere, onerosum tributum hujus Romanae urbis inhabitantibus [2 1Kb] adhibere nitebatur. Per unumquodque scilicet caput singulos auri solidos annue [3 1Kb] inferre inhiabat. Et suae jurisdictioni civitatem hanc Romanam, vel subjacentia ei castra subdere indignanter asserebat.

Cernens vero idem sanctissimus papa valide praefati regis perniciosam imminere saevitiam, magnopere ad se accersitis venerabilium monasteriorum sanctorum Vincentii et Benedicti religiosis abbatibus, sua vice eidem crudelissimo misit regi, obnixe per eos postulans pacis foedera [4 1Kb] et quietem utrarumque partium populi Dei obtinere [5 1Kb] confirmandam. Quos [Col. 0965B] nempe suscipiens, et omnino contemptui habens, sprevit eorum [6 1Kb] monita, et ad suae animae detrimentum sine effectu confusos ad propria absolvit monasteria, obtestans eos minime ad sanctissimum papam declinare. Quod audiens ipse praecipuus pater extemplo (juxta ut crebro consueverat) omnipotenti Domino Deo nostro suam populique sibi commissi commendans contulit causam, et hanc lugubrem ejus divinae majestati insinuavit lamentationem.

Et dum haec agerentur [7 1Kb] conjunxit Romam Joannes imperialis Silentiarius, deferens eidem sanctissimo pontifici regiam jussionem, simulque et aliam ad nomen praedicti regis impii detulit adhortationis [8 1Kb] annexam jussionem, ut reipublicae loca diabolico ab eo usurpata ingenio proprio restitueret [9 1Kb] domino. [Col. 0965C] Quem videlicet imperialem missum confestim saepefatus sanctissimus papa cum suo germano praedicto [Col. 0966A] sanctissimo Paulo Diacono ad eumdem misit nequissimum Aistulfum Ravennam. Quibus susceptis, cum inani eos absolvit responso, adhaerens eidem imperiali misso quemdam propriae gentis nefarium virum diabolicis imbutum consiliis ad regiam [10 1Kb] properan dum [11 1Kb] urbem, reversique legati Romam, ac praesentati eidem sanctissimo papae ennarraverunt ei nihil se egisse. Tunc praefatus sanctissimus vir, agnito maligni regis consilio, misit in regiam urbem suos missos [a 2Kb] , et apostolicos cum imperiali praefato misso, deprecans imperialem clementiam ut juxta quod ei saepius scripserat, cum exercitu ad tuendas has Italiae partes modis omnibus adveniret, et de iniquitatis filii morsibus Romanam hanc urbem, vel cunctam Italicam provinciam liberaret.

[Col. 0966B] Inter haec vero, permanens in sua [12 1Kb] pernicie, praefatus atrocissimus Longobardorum rex exarsit furore vehementi, et fremens ut leo pestiferas minas Romanis dirigere non desinebat, asserens omnes uno gladio jugulari, nisi suae, ut praefatum est, sese subderent ditioni. [13 1Kb] Rursumque antefatus sanctissimus Pater, congregato universo Romano coetu, taliter eos paterno amore admonuit, inquiens: Quaeso vos, filii charissimi, pro nostrorum delictorum mole Domini imploremus clementiam, et ipse noster erit adjutor, liberabitque nos sua providentissima misericordia a persequentium manibus; cujus salutiferis admonitionibus cunctus obediens populus, congregati unanimiter omnes lacrymis fusis omnipotentem Dominum nostrum deprecati sunt. [b 6Kb] In una vero dierum [Col. 0966C] cum multa humilitate sollicite procedens in litania cum sacratissima imagine Domini Dei, et Salvatoris [Col. 0967A] Jesu Christi, quae [1 1Kb] antheropsita, nuncupatur, [a 1Kb] simulque et cum ea alia diversa sacra [2 1Kb] ministeria recipiens, proprioque humero ipsam sanctam imaginem cum reliquis sacerdotibus idem sanctissimus papa gestans, nudisque pedibus tam ipse quamque universa plebs incedentes, in Ecclesiam sanctae Dei Genitricis quae ad Praesepe nuncupatur, posito in omnium capitibus populorum cinere, cum maximo [3 1Kb] ululatu pergentes, misericordissimum Dominum nostrum deprecati sunt, alligans connectensque adorandae cruci Dei nostri pactum illud, quod nefandus rex Longobardorum disrupit.

Hic beatissimus papa omnes suos sacerdotes et clerum in Lateranensi patriarchio sedule aggregans, admonebat divinam totis nisibus [4 1Kb] scrutari Scripturam, [Col. 0967B] et in lectione vacari spirituali ut efficaces invenirentur in omni responso et assertione adversariorum Ecclesiae Dei. Nec enim cessabat indesinenter admonendo et confutando cunctum Dei populum sobire, pieque agere, atque ab omni pravitate sese custodire. Hic beatissimus vir pro salute provinciae et omnium Christianorum omni Sabbatorum die litaniam, omni postposito neglectu, fieri statuit. Unum quidem Sabbatum ad sanctam Dei Genitricem ad [Col. 0968A] Praesepe. Alium vero ad beatum Petrum apostolum, et alium ad beatum Paulum apostolum.

Hic beatissimus papa restauravit basilicam sancti Laurentii super sanctum Clementem sitam regione tertia. Quae a diuturnis temporibus diruta manebat. Restauravit et tegumen coemeterii sanctae Sotheris, quod ceciderat. Itaque dum isdem sanctissimus vir jam fatum pestiferum Longobardorum regem immensis vicibus innumerabilia tribuens munera deprecaretur pro gregibus sibi a Deo commissis, et perditis [5 1Kb] ovibus, scilicet pro universo [6 1Kb] exercitu Ravennae, atque cuncto istius Italiae provinciae populo, quos diabolica fraude ipse impius deceperat rex, et possidebat, et dum ab eo nihil hac de re obtineret, [b 1Kb] cernens [7 1Kb] praesertim et ab imperiali potentia nullum [Col. 0968B] esse subveniendi auxilium, tunc quemadmodum praedecessores ejus beatae memoriae [c 3Kb] domnus Gregorius, et Gregorius alius, et domnus Zacharias, beatissimi pontifices, Carolo, excellentissimae memoriae, regi Francorum direxerunt, petentes sibi subveniri propter oppressiones, ac invasiones, quas et ipsi in hac Romanorum provincia a nefanda Longobardorum gente perpessi sunt. Ita modo et ipse venerabilis Pater, divina gratia [8 1Kb] inspirante, [d 1Kb] clam per quemdam [Col. 0969A] peregrinum suas misit litteras Pipino regi Francorum nimio dolore huic provinciae inhaerenti conscriptas.

[1 1Kb] Ad hunc etiam nunc cessavit dirigens, ut suos hic Romam ipse Francorum rex mitteret missos, per quod eum ad se accersiri fecisset. Dum [2 1Kb] valide ab eodem Longobardorum rege civitates et provincia ista Romanorum opprimerentur, subito conjunxit [a 4Kb] missus jam fati regis a Francorum nomine [3 1Kb] Rodigangus abbas, per quem misit in responsis omnem voluntatem ac petitionem praedicti sanctissimi [4 1Kb] papae se adimplere. Et postmodum alius missus familiaris ejus conjunxit, ea ipsa annuntians.

Cumque a Longobardis, ut praefatum est, antiqua Romana urbs, et castra universa distringerentur, ita [Col. 0969B] etiam ut [5 1Kb] Ciaccanense castellum, quod colonorum sanctae Dei Ecclesiae existebat usurparet, [b 1Kb] illico [6 1Kb] ad regiam urbem conjunxit saepefatus Joannes imperialis silentiarius cum missis ipsius sanctissimi pontificis, deferens secum et quae deportaverat iniqui Longobardorum regis missus, simul et jussionem imperialem, in qua inerat insertum [7 1Kb] a Longobardorum rege, eumdem sanctissimum papam esse properatum ob recipiendam Ravennatium urbem, et civitates [8 1Kb] ei pertinentes. Pro quo et praesenti Stephanus [Col. 0970A] papa direxit ad eumdem [9 1Kb] blasphemum regem suum missum pro sua et qui cum eo ituri erant indemnitate. Ipsoque reverso extemplo, et missi jam fati Pippini regis Francorum conjunxerunt, id est [10 1Kb] Rodigangus episcopus, et [11 1Kb] Autecharius dux, quatenus praedictum sanctissimum papam (juxta quod petendo miserat) ad suum Franciae regem deducerent, quem etiam paratum invenerant ad praedictum Longobardorum regem properandum, pro recolligendis universis dominicis perditis [12 1Kb] ovilibus.

Tunc [13 1Kb] consulens idem beatissimus papa omnipotentis Dei nostri misericordiam, egressus est ab hac Romana urbe ad beatum Petrum apostolum, [14 1Kb] decimo quarto die mensis Octobris, indictione septima; [Col. 0970B] secuti sunt eum plures Romanorum, et caeterarum civitatum populi, flentes ululantesque, et nequaquam eum penitus ambulare sinebant. Qui videlicet sanctissimus vir sese in Dei virtute et protectione sanctae Dei Genitricis, et beatorum principum apostolorum, [15 1Kb] confidens constanter pro salute omnium, licet infirmitate corporis [16 1Kb] detentus, laboriosum aggressus est iter, confortans, atque commendans cunctam dominicam plebem bono pastori Domino nostro, et beatorum apostolorum principi Petro. Et [Col. 0971A] assumens secum ex [1 1Kb] hac sancta Ecclesia quosdam sacerdotes, proceres etiam et caeteros clericorum ordinis, nec non et ex militiae optimatibus, Christo praevio, coeptum prosecutus est iter, magnam illi coeli serenitatem Domino in ipso itinere tribuente.

Igitur [2 1Kb] conjungente eo fere qua dragesimum milliarium Longobardorum finium, in una noctium signum in coelo magnum apparuit, quasi [3 1Kb] globus igneus ad partem Australem declinans a Galliae partibus in Longobardorum partes. Itaque unus ex eisdem Francorum missis, scilicet [4 1Kb] Autcharius dux, quontocius praecedens Ticinum, eum praestolatus est. [a 2Kb] Cum vero appropinquasset jam fatus beatissimus papa ad civitatem Papiam, direxit ad eum saepefatus Aistulfus [5 1Kb] nequissimus rex missos suos, [Col. 0971B] obtestans eum nulla penitus ratione audere verbum illi dicere [b 1Kb] petendi Ravennatium civitatem, et exarchatum ei pertinentem, vel de reliquis reipublicae locis quae ipse vel ejus praedecessores Longobardorum reges invaserant. Ille vero ita ei misit in responsis asserens quod [6 1Kb] nullius trepidationis terrore sileret hujuscemodi petendi causam.

Conjungente vero eo Papiam in civitatem, et praedicto nefando regi praesentato, plura illi tribuit munera, et nimis eum obsecratus est, atque lacrymis profusus eum petivit, ut dominicas quas abstulerat redderet oves, et propria propriis restitueret. Sed nullo modo apud eum haec impetrare valuit. Nam et imperialis missus simili modo petiit, imperiales litteras illi tribuit, et nil obtinere potuit. Praedicti vero [Col. 0972A] Francorum missi imminebant fortiter apud eumdem Aistulfum, ut praefatum sanctissimum papam in Franciam pergere relaxaret. Ad haec convocans jamdictum beatissimum virum, interrogavit si ejus in Franciam properandi esset voluntas? Quod videlicet ille nequaquam siluit, sed suam illi propalavit voluntatem. Unde, ut leo, dentibus fremebant, pro quo et diversis vicibus suos satellites ad eum clam misit, ut eum quoquomodo a tali intentu declinarent.

[7 1Kb] Alias vero, prasente Rodigango sanctissimo episcopo, interrogavit eumdem beatissimum papam jam fatus Longobardorum rex [8 1Kb] si velle haberet Franciam ambulandi, et ita [9 1Kb] affatus est: Quod si tua voluntas est me relaxandi, mea omnino est ambulandi. Tunc absolutus est ab eo, et assumens ex [Col. 0972B] hujus sanctae Dei Ecclesiae sacerdotibus, et clero, id est, Georgium episcopum Ostiensem, [10 1Kb] Wilearium episcopum Numentanum, Leonem, Philippum, Georgium et Stephanum, presbyteros, Theophilactum archidiaconum, Pardum et Gemmulum, diaconos, Ambrosium primicerium, Bonifacium [11 1Kb] secundum, Leonem et Christophorum, regionarios secum, et caeteros, quinta decima die mense Novembris predictae [12 1Kb] septimae indictionis, a civitate Papia movens, suum in Franciam profectus est iter.

Et post ejus absolutionem adhuc nitebatur suprascriptus Longobardorum rex a praedicto itinere eum deviare, quod minime ipsum sanctissimum virum latuit. [c 2Kb] Unde et cum nimia celeritate, Deo praevio, ad Francorum [13 1Kb] conjunxit clusas. Quas ingressus [Col. 0973A] cum his qui cum eo erant, confestim laudes omnipotenti Deo reddidit. [a 1Kb] Et coeptum gradiens iter ad venerabile monasterium sancti Christi martyris Mauricii pervenit. In quo et constitutum erat pariter secum Francorum regem conveniri, annuente Domino, sospes isdem beatissimus pontifex cum omnibus, qui cum eo erant, advenit. In quo et aliquantis demorantes diebus [1 1Kb] conjunxerunt in praedicto venerabili monasterio [b 4Kb] Fulradus abbas, et Rothardus dux, directi a saepefato Pippino excellentissimo Francorum rege, petentes eumdem sanctissimum [Col. 0974A] pontificem ad suum progredi regem. Quem et cum magno honore cum omnibus [2 1Kb] qui cum eo erant ad eum deduxerunt.

[c 2Kb] Audiens vero isdem rex ejusdem beatissimi pontificis adventum, nimis festinanter in ejus advenit occursum, una cum conjuge, filiis etiam, et primatibus. Pro quo et afferens centum millia, filium suum nomine Carolum in occursum ipsius [3 1Kb] coangelici papae direxit cum aliquibus ex suis optimatibus. [d 1Kb] Ipseque in palatio suo, in loco qui vocatur [4 1Kb] Ponticone, ad fere trium millium spatium, descendens [Col. 0975A] de equo suo, cum magna humilitate terrae prostratus, una cum sua conjuge, filiis et optimatibus, eumdem sanctissimum papam suscepit. [a 2Kb] Cui et vice stratoris usque in aliquantum locum juxta ejus sellarem properavit. Tunc praedictus [1 1Kb] almificus vir, cum omnibus suis, [2 1Kb] extensa voce gloriam et incessabiles laudes omnipotenti Deo referens, cum hymnis et canticis spiritalibus, usque ad praefatum palatium pariter et cum rege omnes profecti sunt, sexta Januarii mensis die, in Apparitionis Domini et Salvatoris nostri Jesu Christi sacratissima solemnitate, ibique intus oratorium pariter consedentes, mox idem beatissimus papa praedictum [3 1Kb] Christianissimum regem lacrymabiliter deprecatus est ut per [Col. 0976A] pacis foedera causam beati Petri et reipublicae Romanorum disponeret, qui de praesenti jurejurando eidem beatissimo papae satisfecit, omnibus mandatis ejus et admonitionibus sese totis nisibus obedire, et ut illi placitum fuerit, exarchatum Ravennae, et [4 1Kb] reipublicae jura, seu loca reddere [5 1Kb] modis omnibus. [b 2Kb] Sed quia tempus imminebat hiemale, eumdem sanctissimum papam cum suis omnibus [6 1Kb] Parisios apud venerabile monasterium beati Dionysii ad [7 1Kb] habitandum pergere curavit.

Quo peracto et eo in eodem venerabili monasterio cum jam fato [8 1Kb] Christianissimo Pippino [9 1Kb] conjungente, Domino annuente, post aliquantos dies [c 15Kb] idem [Col. 0977A] Christianissimus [a 5Kb] Pippinus rex ab eodem sanctissimo [Col. 0978A] papa Christi gratia cum duobus filiis suis [b 4Kb] reges [Col. 0979A] uncti sunt Francorum. Postea vero beatissimus papa prae nimio labore itineris atque temporis inaequalitate fortiter infirmatus est, ut etiam omnes tam sui quamque etiam [1 1Kb] Francorum ibidem existentium omnes [Col. 0980A] eum desperarent. Sed Domini Dei nostri ineffabilis clementia, qui non deserit sperantes in se, salvum cupiens [2 1Kb] domnum Christianissimum, dum eum mane mortuum invenire sperabant, subito alio [Col. 0981A] die sanus repertus est; Pippinus vero rex, cum admonitione, gratia et oratione, ipsius venerabilis pontificis absolutus [1 1Kb] [a 2Kb] in loco qui Carisiacus appellatur, pergens, ibique congregans cunctos proceres regiae suae potestatis, et eos tanti patris admonitione imbuens, [Col. 0982A] statuit cum eis quae semel, Christo favente, una cum eodem beatissimo papa decreverat perficere.

Interea nefandissimus Aistulfus [b 4Kb] [2 1Kb] Carolomannum fratrem benignissimi Pippini regis a monasterio beati [Col. 0983A] Benedicti, in quo devote per revolutum temporis spatium [1 1Kb] monachice degebat, diabolicis ei suasionibus suadens [2 1Kb] in Franciam provinciam ad obicendum, atque adversandum causae redemptionis sanctae Dei Ecclesiae, reipublicae Romanorum direxit. Dumque illuc [3 1Kb] conjunxisset, nitebatur omnino et vehementius decretabat sanctae Dei Ecclesiae causam subvertere, juxta quod a praefato [4 1Kb] nec dicendo Aistulpho tyranno fuerat directus. Sed, propitiante Domino, minime valuit sui germani Christianissimi Pippini regis Francorum in hoc firmissimum cor inclinare. Potius autem comperta nequissimi Aistulfi versutia, tota se virtute idem excellentissimus Pippinus Francorum rex professus est decretare pro causa sanctae Dei Ecclesiae, sicut pridem jam fato beatissimo spoponderat Pontifici.

[Col. 0983B] Tunc pari consilio isdem sanctissimus papa cum denominato Francorum rege, consilio inito, juxta id quod praefatus Carolomannus Deo se devoverat monachicam degere vitam, in monasterio eum [5 1Kb] illic in Francia collocaverunt. Ubi et post aliquantos dies divina vocatione de hac luce migravit, anno Domini 755. Porro Christianissimus Pippinus, Francorum rex, ut vere beati Petri fidelis, atque jam fati sanctissimi pontificis salutiferis obtemperans [6 1Kb] monitis, direxit suos missos Aistulfo [7 1Kb] nequissimo Longobardorum regi propter pacis foedera, et [8 1Kb] proprietatis sanctae Dei Ecclesiae ac reipublicae restituenda jura, atque bis et tertio, juxta saepefati beatissimi papae admonitionem eum deprecatus est et plura ei pollicitus [Col. 0983C] est munera, ut tantummodo pacifice propria [Col. 0984A] restitueret propriis; sed ille, peccato imminente, [9 1Kb] obedire distulit. Ad hoc isdem eximius Francorum rex cernens quod atrocissimi Aistulfi nequaquam valeret quoquomodo saxeum mollire cor, generalem contra eum decrevit facere motionem. Et dum jam fere medium itineris spatium Francorum exercituum graderentur cunei, rursum [10 1Kb] ipse sanctissimus vir praefatum benignissimum deprecatus est Pippinum regem, [11 1Kb] demum saevissimo Aistulfo dirigi Longobardorum regi, si quo modo [12 1Kb] potuisset vel sero tandem ejus sedare saevitiam, et propria propriis saluberrime suaderet reddere, absque humani effusione sanguinis. Et ita factum est, atque denuo ipse benignissimus Francorum rex suos eidem Aistulfo misit missos.

[Col. 0984B] Sed beatissimus isdem papa, ut vere pater, et bonus pastor, ne sanguis effunderetur Christianorum, admonitionis et obsecrationis apostolicas ei direxit litteras, per eas et fortiter per omnia divina mysteria et futuri examinis diem conjurans, atque obtestans, ut pacifice sine ulla sanguinis effusione propria sanctae Dei Ecclesiae et reipublicae Romanorum redderet jura; sed, iniquitate ejus obsistente, nequaquam acquiescere voluit. Potius autem e contrario minas et indignationes praefato pontifici, et excellentissimo Pippino regi, vel cunctis Francis, direxit. [13 1Kb] Tunc [14 1Kb] fixus in omnipotentis Dei misericordia antefatus Pippinus Francorum rex iter suum [15 1Kb] profectus est, praemittens ante suum occursum aliquos ex suis [16 1Kb] proceribus, et cum eis exercituales viros, ad custodiendum [Col. 0984C] proprias [a 1Kb] Francorum [17 1Kb] clusas. Ibique conjungentes [Col. 0985A] remoti residebant, proprii regis praestolantes adventum. Audiens itaque protervus ille [1 1Kb] Aistulfus [2 1Kb] parvos fuisse Francos illos qui ad custodiam propriarum advenerant clusarum, fidens in sua [3 1Kb] ferocitate, subito aperiens clusas, super eos diluculo cum plurimis exercitibus irruit. Sed justus judex Dominus Deus et Salvator noster Jesus Christus victoriam paucissimis illis tribuit Francis. Et multitudinem illam Longobardorum superantes trucidaverunt, ita ut ipse Aistulfus, fuga arreptus, vix ab eorum evadere potuisset manibus, nisi usque in Papiam civitatem absque armis fugam arripuisset, [4 1Kb] in qua, et prae timore Francorum, cum aliquantis se retrusit. Ipsi vero Franci introeuntes clusas [5 1Kb] cunctum fossatum. Longobardorum post peractam caedem abstulerunt, spolia multa auferentes.

[Col. 0985B] Conjungentes vero Christianissimus Pippinus Francorum rex, sequipes etiam ejus, et antefatus beatissimus papa factus, usque ad muros civitatis Papiae utrique pervenerunt. Quam et obsidens per aliquantos dies viriliter eam Francorum exercitus [6 1Kb] constrinxerunt. Tunc jam fatus beatissimus et coangelicus papa [Col. 0986A] Pippinum deprecatus est benignissimum regem, ut jam amplius malum hoc [7 1Kb] non proveniret, neque sanguis effunderetur Christianorum, imminens salutifera praedicatione ut pacifice causae finirentur. [8 1Kb] Ad haec Christianissimus Pippinus Francorum rex, ejusdem beatissimi Patris et boni pastoris audiens adimplensque admonitionem, Deo dilectam pacem inientes, atque in scripto foedera partium affirmantes inter Romanos, Francos, et Longobardos, et obsides Longobardorum, isdem Francorum rex abstollens spopondit ipse Aistulfus cum universis suis judicibus, sub terribili et fortissimo sacramento, atque in eodem pacti foedere per scriptam paginam affirmavit [a 2Kb] se illico redditurum civitatem Ravennatium cum aliis diversis civitatibus.

[b 2Kb] [9 1Kb] Et post hoc, facta pace inter Romanos, Francos [Col. 0986B] et Longobardos, rex Pippinus, obsides Longobardorum secum ducens, in finibus suis rediit. Cumque ab invicem essent segregati, solitum in perjurii reatum infidelis ille Aistulfus Longobardorum rex incidens, quod jurejurando promisit reddere distulit. Dum enim saepefatus sanctissimus papa conjungeret Romam, post aliquanti temporis spatium, [c 3Kb] furore vehementi [Col. 0987A] repletus, adversarius et suae animae inimicus Aistulfus, Deo sibi contrario, non solum quia ea quae promiserat minime adimplevit, sed etiam et generalem faciens commotionem, cum universo regni sui Longobardorum populo contra hanc Romanam venit urbem, quam [a 2Kb] per trium mensium spatia obsidens, atque ex omni circumdans parte, quotidie fortiter eam expugnabat, omnia quae erant extra urbem ferro et igne devastans, atque funditus demoliens, consumpsit. Imminens vehementius isdem pestifer Aistulfus, ut hanc Romanam capere potuisset urbem; nam et multa corpora sanctorum effodiens, eorum sacra [1 1Kb] mysteria ad magnum animae detrimentum abstulit.

Haec itaque impie ab eodem Aistulfo gesta quantocitius saepedicti Francorum [2 1Kb] insonuere regis in [Col. 0987B] aures. Sed et beatissimus pontifex [b 2Kb] per marinum iter suos ordinans, et ad eum Franciam dirigit missos, una cum quodam religioso viro, Warnerio [Col. 0988A] nomine, qui ab eodem Francorum rege tunc Romam directus fuerat. Cuncta quae gesta sunt, et quae crudeliter tyrannus ille peregit Aistolfus [3 1Kb] subtili [4 1Kb] fictione suis apostolicis relationibus saepefato Christianissimo et Dei cultori Pippino Francorum intimavit regi, adjurans eum fortiter firmiterque, [5 1Kb] sub divina diei judicii obtestatione, cuncta quae beato Petro pollicitus est adimplendum. Ad vero haec Christianissimus Pippinus rex Francorum, fervore fidei motus, iterum cum Dei virtute generalem faciens motionem, in Longobardorum partes [6 1Kb] conjunxit. Et clusas funditus eorumdem evertit Longobardorum. Etenim cum ad predictas Longobardorum clusas jam fatus Christianissimus Pippinus Francorum appropinquaret rex, conjunxerunt in hac [Col. 0988B] Romana urbe imperiales missi, Gregorius scilicet [7 1Kb] protosecreta, et Joannes silentiarius directi ad praedictum Francorum regem. [c 1Kb] Quos suscipiens beatissimus [Col. 0989A] papa, eisdem motionem praefati Francorum regis nuntiavit. Quod quidem illi dubium habuerunt credendi. Et adhaerens eis missum apostolicae sedis, eos in Franciam ire [1 1Kb] absolvit. Et pergentes marino itinere quantocius Massiliam advenerunt; in quam ingredientes, didicerunt jam praedictum Francorum regem Longobardorum fines fuisse ingressum, juxta adhortationem antefati beatissimi papae et promissionem quam beato Petro jurejurando obtulerat. Et haec cognoscentes ipsi imperiales missi, tristes effecti, nitebantur dolose missum apostolicae sedis detinere Massiliam, ut minime ad praedictum properaret regem, affligentes eum [2 1Kb] valide.

Sed, interveniente beato Petro apostolorum principe, eorum callida ad nihilum redacta est versutia. [Col. 0989B] Itaque unus ex ipsis, Gregorius videlicet protosecreta, praecedens apostolicae sedis missum, celeriter praenominatum Francorum assecutus est regem: quem et in finibus Longobardorum non procul a Papia reperit civitate; et nimis eum deprecans, atque plura spondens [3 1Kb] tribui imperialia munera, ut Ravennatium urbem, vel caeteras ejusdem exarchatus civitates, et castra imperiali tribuens concederet ditioni. At nequaquam valuit [4 1Kb] firmissimum jam fati Christianissimi atque benignissimi fidelis Dei, et amatoris beati Petri apostoli, scilicet antefati Pippini Francorum regis, inclinare cor, ut easdem civitates et loca imperiali tribueret ditioni. Asserens isdem Dei cultor, mitissimus rex, nulla penitus ratione easdem civitates a potestate beati Petri, et jure Ecclesiae [Col. 0989C] Romanae, vel pontificis apostolicae sedis quoquomodo alienari. Affirmans etiam sub juramento quod per nullius hominis favorem sese certamini saepius dedisset, nisi pro amore beati Petri, et venia delictorum, [Col. 0990A] asserens et hoc, quod nulla [5 1Kb] eum thesauri copia suadere valeret, ut quod semel beato Petro obtulit auferret. Et haec praedicto imper. misso reddens in responsis, continuo eum ad propria remeandum per aliam viam absolvit, qui et sine effectu Romam conjunxit.

Dum vero antefatus benignissimus Pippinus Francorum rex Papiam obsidens constringeret civitatem, tunc Aistulfus, atrocissimus rex Longobardorum, ut veniam illi tribueret, et ab obsidione cessaret, quas prius contempserat conscriptas in pacti foedere redderet civitates se modis omnibus professus est redditurum. Et denuo confirmato anteriore pacto, quod per elapsam octavam indictionem inter partes convenerat, [a 2Kb] restituit ipsas civitates praelatas, addens [Col. 0990B] et castrum quod cognominatur [6 1Kb] Comiaclum.

De quibus omnibus receptis civitatibus donationem in scriptis a beato Petro, atque a sancta Romana Ecclesia, vel omnibus in perpetuum pontificibus apostolicae sedis misit possidendam, quae et usque hactenus in archivio sanctae nostrae Ecclesiae recondita tenetur. Ad recipiendas vero ipsas civitates misit ipse Christianissimus Francorum rex suum consiliarium, id est, Fulradum venerabilem abbatem et presbyterum. Et continuo [7 1Kb] ejus eximietas feliciter cum suis exercitibus Franciam repedavit. Praenominatus autem Fulradus venerabilis abbas, et presbyter Ravennatium partes cum missis jam fati Aistulfi regis conjungens, et per singulas ingrediens civitates tam Pentapoleos, quam et Aemiliae, easque recipiens, et [Col. 0990C] obsides [8 1Kb] per unamquamque auferens, atque primates secum una cum clavibus portarum civitatum deferens, Romam conjunxit.

[b 5Kb] Et ipsas claves tam Ravennatium urbis, quamque [Col. 0991A] diversarum civitatum ipsius Ravennatium exarchatus una cum suprascripta donatione de eis a suo rege emissa in confessione beati Petri ponens, eidem apostolo, et ejus vicario sanctissimo papae, atque omnibus ejus successoribus pontificibus [a 3Kb] perenniter possidendas atque disponendas tradidit, id est, Ravennam, Ariminum, [1 1Kb] Pisaurum, atque Fanum, Cesenas, Senogallias, Esium, [2 1Kb] Forum Pompilii, Forum Livii, cum castro Sussubio, [3 1Kb] Montemferetri, Acerragio, Montem Lucari, Serram, castellum sancti Mariani, Bobrum, Urbinum, Callium, Luculos, [b 1Kb] Eugubium, [Col. 0992A] seu Comiaclum. Nec non et civitatem Narniensem, quae a [4 1Kb] ducatu Spoletino a parte Romanorum per evoluta annorum spatia fuerat invasa. Dum ergo haec agerentur, ipse infelix Aistulfus quodam loco in venerationem pergens, divino ictu percussus, defunctus est. Tunc Desiderius quidam dux Longobardorum, qui ab eodem nequissimo Aistulfo Tusciae in partes erat directus, audiens praefatum obiisse Aistulfum, illico aggregans ipsius Tusciae universam exercituum multitudinem, regni Longobardorum arripere nixus est fastigium. Cujus personam despectui habens [5 1Kb] Radehisus [Col. 0993A] dudum rex, et postmodum monachus, germanus praefati Aistulfi, sed et alii plures Longobardorum optimates cum eo, eumdem Desiderium spernentes, plurimam Transalpium, vel caetera Longobardorum exercituum multitudinem aggregantes, ad dimicandum contra eum profecti sunt.

[a 2Kb] Ad haec praefatus Desiderius obnixe praefatum beatissimum pontificem deprecatus est sibi auxilium ferre, quatenus ipsam regalem valeret assumere dignitatem, spondens jurejurando omnem praefati beatissimi pontificis adimplere voluntatem. Insuper et reipublicae se redditurum professus est civitates quae remanserant, imo et copiosa daturum munera. Tunc isdem praecipuus Pater, et bonus pastor, inito consilio cum saepe fato Fulrado venerabili presbytero [Col. 0993B] et abbate, atque consiliario Christianissimi Pippini Francorum regis, misit suum germanum, Paulum scilicet diaconem, atque Christophorum consiliarium, una cum praefato Fulrado, in partes Tusciae ad praedictum Desiderium. Cum quo loquentes, confestim per scriptam paginam terribili juramento isdem Desiderius cunctam professus est superius annexam sponsionem adimplere. Post haec vero peracta statim suum missum, id est Stephanum venerabilem presbyterum, cum apostolicis exhortatoriis litteris, praefato Radehiso, vel cunctae genti Longobardorum, direxit, properans et praedictus Fulradus venerabilis cum [Col. 0994A] aliquantis Francis in auxilium ipsius Desiderii; sed et plures exercitus Romanorum si necessitas exigeret in ejus disposuit [1 1Kb] occurri adjutorium. Et suffragantibus praedicti sanctissimi pontificis Deo acceptis precibus, ita omnipotens Dominus disposuit, ut sine ulla animarum periclitatione antefatus Desiderius per jam dicti coangelici papae [2 1Kb] concursum eamdem quam ambiebat assumeret regalem dignitatem.

Dum vero haec agerentur, direxit missum suum sanctissimus pontifex, et abstulit de ipsis civitatibus, quas saepedictus Desiderius rex reddere promiserat beatissimo eidem papae, id est, Faventiam, cum castro [3 1Kb] Tiberiano, seu Gabellum, et universum ducatum Ferrariae in integrum. Et, annuente Deo, rempublicam dilatans, et universam dominicam plebem [Col. 0994B] videlicet, rationales sibi commissas oves, ut bonus pastor, animam suam ponens, omnes ab insidiis eruit inimicorum, cursumque consummans, et omnia utiliter perficiens, Dei vocatione vitam finiens, ad aeternam migravit requiem. Qui fecit ordinationem unam per mensem Martium, [4 1Kb] presbyteros XI, diaconos II, episcopos per diversa loca numero XX; et cessavit episcopatus [5 1Kb] dies XXXV. Sepultus est in basilica beati Petri apostolorum principis VI Calendas Maii, indictione 10. [6 1Kb] Et cessavit episcopatus ejus diebus XXXII.




[Col. 0993]
STEPHANI II ROMANI PONTIFICIS EPISTOLAE ET DECRETA.
(Mansi, Conc. Collect. tom. XII.)



EPISTOLA PRIMA STEPHANI II AD PIPPINUM REGEM FRANCORUM. Gratias agit de promissis per Droctegangum abbatem, qui a Pippino missus ad Stephanum papam fuerat, cum is in Franciam venire se velle significasset.
[Col. 0993D]

Domino excellentissimo filio Pippino regi Stephanus papa.

Praesens Droctegangus abbas, sacris liminibus [Col. 0994D] protectoris tui beati apostolorum principis Petri et nostris obtutibus praesentatus, imposita sibi verba salutationis ac sospitatis exposuit a Deo servatae atque amantissimae excellentiae tuae. Unde innumeras omnipotenti Deo laeti effecti gratias referentes egimus, petentes ejus divinam misericordiam, licet peccatores et indigni, ut pro sua te protegat pietate, excellentissime fili, et multo amplius atque [Col. 0995A] perfectius suo timore tuum regnum confirmet, et amore apostolico; quatenus et praesenti vita longe feliciter fruaris, et aeternae beatitudinis consors fructu apostolici amoris effici merearis. Etenim praesens Droctegangus, fidelis tuus missus, juxta quod nobis locutus fuit, congruum per eum tuae sublimissimae bonitati in ore ponentes remisimus responsum: cui et in omnibus credere jubeas, fili, quia in omnibus quae mandasti, Christo cooperante, salutaria tibi mandavimus. Sed imple dominicum dictum, sicut scriptum est: Quoniam qui perseveraverit usque in finem salvus erit (Matth. X). Ex hoc enim centuplum accipies, et vitam possidebis aeternam. Hoc autem petimus, fili, ut dum missos tuos ad nos remittere jusseris cum responsis, hunc Joannem, [Col. 0995B] virum religiosum, cum eis mittere jubeas; fidelis enim tuus est, et prudenter reportat responsa. Bene vale.



EPISTOLA II. STEPHANI PAPAE II AD PROCERES FRANCORUM. Ut ipsius apud Pippinum regem petitioni faveant, eique in suscipienda Ecclesiae causa operam suam conferant.

Stephanus episcopus servus servorum Dei viris gloriosis nostrisque filiis omnibus ducibus gentis Francorum.

Laeta gaudet sancta mater Ecclesia in provectu fidelium filiorum. Propterea et si corpore absentes, spiritu vero praesentes, gloriosam prudentiam atque dilectionem vestram, sublimissimi filii, ac si praesentialiter [Col. 0995C] amplectentes in osculo pacis, salutamus in Domino, dicentes: Benefac, Domine, bonis et rectis corde (Psal. CXXIV). Quoniam fiduciam habemus quod Deum timetis, et protectorem vestrum beatum Petrum, principem apostolorum, diligitis, et cum tota mentis devotione pro ejus perficienda utilitate in nostra obsecratione cooperatores et adjutores eritis: pro certo tenentes quod per certamen quod in ejus sanctam Ecclesiam, vestram spiritualem matrem, feceritis, ab ipso principe apostolorum vestra dimittantur peccata, et pro capti cursu laboris centuplum accipiatis de manu Dei, et vitam possideatis aeternam. Idcirco obsecramus atque conjuramus vestram sapientissimam charitatem per Deum et per Dominum nostrum Jesum Christum, et [Col. 0995D] diem futurum examinis, in quo omnes pro nostris facinoribus erimus reddituri rationem ante tribunal aeterni Judicis, ut nulla interponatur occasio ut non sitis adjutores ab obtinendum filium nostrum a Deo servatum Pippinum, excellentissimum regem, pro perficienda utilitate fautoris vestri beati apostolorum principis Petri, sicut per praesentem Droctegangum religiosum abbatem, ejusque concomites direximus; quatenus vobis concurrentibus, dum nostra deprecatio fuerit impleta, ipso principe apostolorum, cujus causa est, largiente, vestra deleantur peccata, et ut habet potestatem a Deo concessam, sicut claviger regni coelorum vobis aperiat januam, et ad vitam introducat aeternam. Sed attendite, filii, et ad participandum hoc quod optavimus studiosius elaborate, [Col. 0996A] scientes quod si quis declinaverit in aliam partem, ab aeternae beatitudinis hereditate erit alienus. Scriptum quippe est: Qui perseveraverit usque in finem, hic salvus erit (Matth. X). Diligentibus namque Deum omnia cooperantur in bonum (Rom. VIII). Bene valete.



EPISTOLA III. STEPHANI PAPAE II AD PIPPINUM, EJUSQUE FILIOS REGES. Cunctante Aistulpho civitates restituere novisque infestationibus Ecclesiam vexante, regem obtestatur ut opem ferat, et donationem sancto Petro promissam re ipsa implere studeat.

Dominis excellentissimis filiis Pippino regi, et nostro spiritali compatri, seu Carolo et Carolomanno item regibus, et utrisque patriciis Romanorum, [Col. 0996B] Stephanus papa.

Providi et sapientissimi Salomonis prophetica ita fertur assertio: Nomen bonum super misericordiam (Eccl. VII). Nomen quippe bonum est, fidem, quam quis pollicitus fuerit, immaculato corde et pura conscientia custodire, et operibus implere. Nomen enim bonum est, totis viribus ad exaltationem sanctae Dei Ecclesiae, per quam et salus Christianorum existit, decertare. Bonum enim inter omnes gentes de vobis exiit nomen, si operibus fuisset impletum. Redemptor namque noster misericors et multum miserator Dominus, illis propitiator existit, quos omnino tota mentis integritate fideles et defensores sanctae suae Ecclesiae cognoverit. Qualis remuneratio aut merces sub coelo existimanda et coaequanda est ad eam, [Col. 0996C] quae pro defensione Dei Ecclesiae et domus beati Petri est rependenda? Ideo namque excellentissimam et a Deo protectam bonitatem vestram super turbas populorum et multarum gentium idem Rex regum et Dominus dominantium salvos vos instituit, ut per vos sancta Dei Ecclesia exaltetur. Potuerat namque alio modo, ut illi placitum fuisset, sanctam suam vindicare Ecclesiam, et justitiam sui principis apostolorum exigere; sed quia mentem et conscientiam vestram, a Deo protecte spiritalis compater, et dulcissimi filii, probare voluit, ideo nostram infelicitatem ad vos venire praecipit. Tradidimus enim corpus et animam nostram in magnis laboribus ad viam spatiosam, et longinquam provinciam, [Col. 0996D] valde fisi in vestra fide: per Dei nutum illuc profecti sumus, afflicti in nive et frigore, aestu et aquarum inundatione, atque validis fluminibus, et atrocissimis montibus, seu diversis periculis. Etenim dum vestris mellifluis obtutibus praesentati sumus, omnes causas principis apostolorum in vestris manibus commendavimus, quoniam quidem inspirati a Deo aurem petitionibus nostris accommodare dignati estis, et vos beato Petro polliciti estis ejus justitiam exigere, et defensionem sanctae Dei Ecclesiae procurare, et, ut vere fideles Deo, pura mente pro defensione Dei Ecclesiae dimicandum properastis. Sed omnipotens Dominus, qui conterit bella ab initio, qui superbos humiliat, et humiles exaltat, illico justitiam beati Petri vestrae bonitati, et omnibus [Col. 0997A] Christianis demonstravit, et tale praefulgidum miraculum ostendit, quale omnino gloriosum est referendum. Illi enim inimici Dei et sanctae Ecclesiae, qui in sua ferocitate confidebant, veloces pedes habentes ad effundendum sanguinem, super brevem numerum populi vestri irruerunt, et ita per manum beati Petri omnipotens Dominus victoriam vobis largiri dignatus est, ut illi, qui innumerabiles existebant, a paucis hominibus fuissent interempti. Et humiliati sunt ipsi inimici beati Petri usque ad terram, et ita timorem et tremorem in illis Dominus immisit per intercessiones beati Petri, ut ad nihilum devenirent. Non enim gladius hominis, sed gladius Dei est qui pugnat. Videns namque suam deceptionem iniquus Aistulphus rex, cum suis a Deo destructis judicibus, [Col. 0997B] per blandos sermones et suasiones atque sacramenta illuserunt prudentiam vestram, et plus illis falsa dicentibus quam nobis veritatem asserentibus credidistis. Magno namque dolore et tristitia, excellentissimi filii, cor nostrum repletum est, cur minime bonitas vestra nos audire voluit. Omnia denique, quae per Dei jussionem vobis locuti sumus, veraciter ediximus, et jam patefacta sunt, ut facta ipsa demonstrant. Etenim, sicut primitus Christianitati vestrae ediximus, iniquus Aistulphus rex, ingresso in ejus corde perfido diabolo, omnia quae per sacramentum beato Petro per vestros missos restituenda promisit, irrita fecit, et nec unius palmi terrae spatium beato Petro reddere voluit. A die enim illo, quo a melliflua bonitate vestra separati sumus, [Col. 0997C] tantum nos affligere et tribulare visus est, quantum non potest os hominis enarrare. In magna namque despectione sanctam Dei Ecclesiam, et nostram humilitatem, et vestros missos habere visus est, quia etiam et ad propriam nostram animam auferendam mala ejus imperatio et submissio facta est. Quid multa dicimus? Tantum nos tribulavit, quia etiam, si dici potest, et ipsi lapides pro nobis flerent. Tamen omnia vester consiliarius Fulradus presbyter et abbas una cum suis sociis, si Deum prae oculis habent, omnia vobis enarrare possunt. Non enim quia jam reddere, ut constituit, propria beati Petri voluit, sed etiam scamaras atque depraedationes, seu devastationes in civitatibus et locis beati Petri facere sua imperatione nec cessavit, nec [Col. 0997D] cessat. Oblitus quippe est Deum qui fecit eum, et fidem Christianam transgressus est. Quomodo ulterius credendus est, sive ipse, sive ejus consentanei, qui tanta in Dei mysteriis sacramenta praebuerunt, et noluerunt conservare? Vere enim omnia vobis praediximus de ejusdem impii regis mendacio et falsitate; et quemadmodum diximus, manifesta sunt vobis, et perjurium ejus declaratum est. Pro quo peto vos, excellentissimi et a Deo protecti filii, et nimis obsecro, doleat vobis pro sancta Dei Ecclesia, et beati Petri causa; et quod per donationem beato Petro offerendum promisistis, ei possidendum contradere debeatis. Mementote, et semper in vestris praecordiis firmiter tenete quod promisistis eidem [Col. 0998A] janitori regni coelorum. Nulla jam vos seducat suasio, aut acceptilatio. Considerate quam fortis existit exactor idem princeps apostolorum beatus Petrus. Videte omnia quae ei promisistis, et per donationem offerendum polliciti estis, contradere festinate, ut non lugeatis in aeternum, et condemnati maneatis in futura vita. Vita enim hujus mundi brevis est, et sicut umbra declinatur, et sicut vestimentum inveterascit. Illam vitam aeternam, quam vobis beatus Petrus pro sua causa et justitia promisit, tota mente et integro corde quaerite. Decertate bonum opus, quod coepistis, implere, et quae per donationem manu vestra confirmastis protectori vestro beato Petro reddere festinate, quoniam scriptum est: Melius est non vovere, quam vovere, et votum non [Col. 0998B] reddere (Eccle. V). Sciatis enim, quia sicut chirographum vestram donationem princeps apostolorum firmiter tenet, et necesse est ut ipsum chirographum expleatis; ne dum justus Judex ad judicandum vivos et mortuos et saeculum per ignem advenerit, in futuro judicio idem princeps apostolorum idem chirographum demonstrans nullam habere firmitatem, districtas faciatis cum eo rationes. Sed magis explete quod promisistis velociter, ut iterum vitam aeternam, quam ab ipso principe apostolorum promissam habetis possideatis. Conjuro vos, excellentissimi et a Deo protecti filii, per Deum omnipotentem, qui continet omnia sua potentia, et per sanctam ejus matrem gloriosam semper virginem Mariam dominam nostram, atque virtutes coelorum, [Col. 0998C] et per beatos principes apostolorum Petrum et Paulum, atque per tremendum judicii diem, ubi omnes constricte ad reddendum de nostris factis rationem assistere habemus, ubi nulla est ingeniosa excusatio, velociter et sine ullo impedimento, quod beato Petro promisistis per donationem vestram, civitates et loca, atque omnes obsides et captivos, beato Petro reddite, vel omnia quae ipsa donatio continet, quia ideo vos Dominus per humilitatem meam, mediante beato Petro, unxit in reges, ut per vos sancta sua exaltetur Ecclesia, et princeps apostolorum suam justitiam suscipiat. Magnum desiderium in nostro corde habebamus vestros mellifluos vultus aspicere, et de vestrae jucunditatis [Col. 0998D] laetitia gaudere, juxta quod sapientissimus ait Salomon: Per vicos et plateas quaesivi quem dilexit anima mea (Cant. III). Et certe quos dileximus, per Dei jussionem invenimus, et quos desideravimus amplexi sumus; pro quo diffusa est super vos benedictio et gratia beati Petri, ut Domini fuit provisio. Quod nullus de vestris parentibus meruit suscipere, vos suscepistis, et princeps apostolorum prae caeteris regibus et gentibus vos suos peculiares faciens, omnes suas causas vobis commisit; et vos reddetis rationem Deo quomodo pro justitia ipsius janitoris regni coelorum decertaveritis. Cunctus namque noster populus reipublicae Romanorum magno dolore et amarissimis lacrymis una nobiscum tribulantur pro eo, dum ad tam longam et spatiosam provinciam [Col. 0999A] properavimus, et prae fatigio (sic) validi itineris caro nostra minuata est; sic vacui et infructuosi sine effectu justitiae reversi sumus. Attamen nos infelices juxta dominicum praeceptum egimus, et omnes causas beati Petri vobis commendavimus; et vobis pertinet hoc, sive ad peccatum, sive ad mercedem. Nam et omnes gentes ita firmiter tenebant quod beatus Petrus nunc per vestrum fortissimum brachium suam percepisset justitiam, et factum non est, et in magno cordis stupore de hoc omnes evenerunt. Sed peto excellentissimam bonitatem vestram, ut vituperium hoc a gentibus auferatis, et omnibus fidem vestram operibus ostendite, eo quod fides, ut scriptum est, sine operibus otiosa est. Cum qua enim fiducia, aut fortitudine, ad expugnandos inimicos vestros pergere [Col. 0999B] potestis, si justitiam beati Petri, ut promisistis et initiastis, non perfeceritis? Si enim ut coepistis operibus adimpleveritis, eritis semper victores et fortissimi super vestros inimicos; et praesens regnum per multorum annorum spatia cum bona possidebitis fama, et vitam percipietis aeternam. Tanto operi direximus ad vos Willarium reverentissimum et sanctissimum fratrem et coepiscopum et fidelem, qui vobis omnia de nostra tribulatione et causa beati Petri proprio ore enarret; cui in omnibus credere jubeatis, et exitum bonum in causa beati Petri ponere. Incolumem excellentiam vestram gratia superna custodiat.



EPISTOLA IV. STEPHANI PAPAE II AD PIPPINUM REGEM. Romana urbe ab Aistulpho et Longobardis obsessa, lacrymabiles litteras scribit, quibus opem a Pippino iterum votis omnibus implorat.
[Col. 0999C]

Domino excellentissimo filio et nostro spiritali compatri Pippino regi Francorum, et patricio Romanorum, Stephanus papa.

Quanta luctuosa et amarissima tristitia circumvallati, quantaque anxietate atque angustia coarctati simus, et quantas, crebrescentibus continuis malis, oculi nostri distillantes profundant lacrymas, credimus quod et ipsa omnium elementorum figmenta enarrent. Quis enim harum tribulationum conspector non lugeat? Quis auditor harum nobis inhaerentium calamitatum non ululet? Quamobrem cujusdam bonae mulieris Susannae pudicitiae verba loquimur: [Col. 0999D] Angustiae nobis undique, et quid agamus ignoramus (Daniel, XIII, XIV). O fili excellentissime et Christianissime, utinam omnipotens rerum creator Dominus, quemadmodum priscis temporibus Habacuc illum prophetam ad refocillandum et consolandum Danielem, praecipuum prophetam, abstrusum in leonum lacu, repentino volatu apportatum ab angelo miserat, ita et nunc, si dici potest, ejus misericordissima longanimitas a Deo servatam excellentiam tuam, vel unius horae momento praesentem fecisset, ad contemplandam aerumnosa et lugubres angustias et tribulationes quas immaniter a Longobardorum gente et eorum nefando rege patimur! Ecce venerunt nobis dies angustiae, praesto sunt dies fletus et amaritudinis, dies [Col. 1000A] anxietatis, et gemitus, et doloris; quoniam quod timebamus evenit, et quod verebamur accidit. Pro quo angustiati, afflicti, atque oppressi, et ex omni circumquaque parte circumdati a nequissimo Aistulpho rege et Longobardorum gente, profusis lacrymis, percussoque pectore, cum propheta Dominum deprecantes dicimus: Adjuva nos, Deus salutaris noster, et propter honorem nominis tui libera nos (Psal. LXXVIII). Et rursum: Apprehende arma et scutum, et exsurge in adjutorium nostrum. Domine, judica nocentes nos, et expugna expugnantes nos (Psalm. XXXIV). Etenim saepius bonitati tuae innotescere videmur licet nostras tribulationes, tamen et nunc luctu et gemitu referendum malorum pericula, quae ab eodem protervo rege passi sumus, et ejus gente Longobardorum, magno cogente [Col. 1000B] periculo, significandum statuimus. Jam credimus, Christianissime et excellentissime fili et spiritalis compater, omnia nobilitati tuae esse cognita quomodo pacis foedera ab impio Aistulpho rege et ejus gente dissipata sunt, et qualiter nihil juxta ut constituit, et per vinculum sacramenti confirmatum est, valuimus impetrare. Et jam quia nullum augmentum nobis factum est, potius autem post desolationem totius nostrae provinciae, et plura homicidia ab eadem gente perpetrata, etiam quod cum magnis lacrymis et dolore cordis dicimus agnoscas, excellentissime fili et spiritalis compater. In ipsis Januariis Kalendis cunctus ejusdem Aistulphi Longobardorum regis exercitus e Tusciae partibus in hanc civitatem Romanam conjunxerunt, et resederunt juxta portam [Col. 1000C] beati Petri, atque beati Pancratii, et Portuensem. Ipse vero Aistulphus cum aliis exercitibus conjunxit ex alia parte, et sua fixit tentoria juxta portam Salariam et caeteras portas, et nobis direxit dicens: Aperite mihi portam Salariam et ingrediar civitatem, et tradite mihi pontificem vestrum, et habebo in vobis compassionem; alioquin muros subvertens, uno vos gladio interficiam, et videam qui vos eruere possit de manibus meis. Sed et Beneventani omnes generaliter in hanc Romanam urbem conjungentes, resederunt juxta portam beati Pauli apostoli, et caeteras istius Romanae civitatis portas, et omnia extra urbem praedia longe lateque ferro et igni consumpserunt, domos omnes comburentes, pene ad fundamenta destruxerunt. Ecclesias Dei incenderunt, et [Col. 1000D] sacratissimas sanctorum imagines in ignem projicientes suis gladiis consumpserunt; et munera sancta, id est, corpus Domini nostri Jesu Christi, in suis contaminatis vasibus, quos folles vocant, miserunt, et cibo carnium copioso saturati comedebant eadem munera. Velamina altarium, ecclesiarum Dei omnia ornamenta, quod nimis crudele dici est, auferentes, in propriis utilitatibus usi sunt. Servos Dei monachos, qui pro officio divino in monasteriis morabantur, plagis maximis tundentes, plures laniaverunt; et sanctimoniales feminas, atque reclusas, quae ab infantia et pubertatis tempore pro Dei amore sese clausurae tradiderunt, abstrahentes cum magna crudelitate, polluerunt, quin etiam et in ipsa contaminatione [Col. 1001A] alias interficere nisi sunt. Et omnes domos cultas beati Petri igni combusserunt, vel omnium Romanorum, ut dictum est, domos comburentes extra urbem funditus destruxerunt, et omnia peculia abstulerunt, et vineas fere ad radices absciderunt, et messes conterentes omnino devoraverunt. Et neque domui sanctae nostrae ecclesiae, neque cuiquam in hac Romana urbe commoranti spes remansit vivendi, quia, ut dictum est, omnia ferro et igni consumpserunt, et multos homines interfecerunt. Sed copiosam familiam beati Petri, et omnium Romanorum, tam viros quam mulieres, jugulaverunt, et alios plures captivos duxerunt. Nam et innocentes infantulos a mamillis matrum suarum separantes, ipsos que vi polluentes, interemerunt ipsi impii Longobardi. [Col. 1001B] Et tanta mala in hac Romana urbe fecerunt quanta certe nec paganae gentes aliquando perpetrarunt; quin etiam, si dici potest, et ipsi lapides nostras desolationes videntes ululant nobiscum. Quinquaginta et quinque dies hanc afflictam Romanam civitatem obsidentes, et ex omni parte circumdantes, praelia fortissima die noctuque cum pessimo furore incessanter contra nos ad muros istius Romanae urbis commiserunt. Et non deficiebant impugnantes nos, ut suae potestati, quod avertat Divinitas, subjiciens omnes uno gladio idem iniquus Aistulphus interimeret. Ita enim nobis exprobrantes asserebant: Ecce circumdati estis a nobis, et non effugietis manus nostras: veniant nunc Franci, et eruant vos de manibus nostris! Nam et civitatem Narniensem, quam [Col. 1001C] beato Petro tua Christianitas concessit, abstulerunt, et aliquas civitates nostras comprehenderunt. Quamobrem constricti vix potuimus per maximum ingenium marino itinere praesentes nostras litteras, et missos ad tuam excellentissimam Christianitatem dirigere, quas et cum magnis lacrymis scripsimus. Qui etiam probante veritate dicimus, per unamquamque litteram lacrymas sanguine mistas exprimeremus; et utinam praestaret nobis Dominus ut qua hora nostram luctuosam exhortationem legeris, in praesentia tua per omnem litteram sanguine plenae lacrymae fluerent! Unde, fili excellentissime, et spiritalis compater, peto te, et tanquam specialiter assistens, provolutus terrae, et tuis vestigiis me prosternens, cum divinis mysteriis conjuro coram Deo [Col. 1001D] vivo et vero, et ejus principe apostolorum beato Petro, ut sub nimia festinatione, et maxima celeritate nobis subvenias ne pereamus, quoniam post Dominum in tuis manibus nostrum omnium Romanorum commisimus animas. Non nos derelinquas, sic non te derelinquat Dominus in omnibus actibus et operibus. Non nos spernas, sic non te spernat Dominus invocantem ejus potentiam. Non elonges a nobis auxilium tuum, Christianissime fili, et spiritalis compater; sic non elonget Dominus auxilium suum et protectionem a te tuaque gente, dum ingressi fueritis contra inimicos vestros ad dimicandum. Adjuva nos, et auxiliare nostri sub magna velocitate, Christianissime; sic adjutorium sumas a Deo omnipotente, [Col. 1002A] qui te unxit super turbas populorum per institutionem beati Petri in regem. Occurre, occurre, fili, et subveni nobis, antequam gladius inimicorum ad cor nostrum pertingat. Peto te, ne pereamus, ne quando dicant gentes quae in cuncto orbe terrarum sunt: Ubi est fiducia Romanorum, quam post Dominum in regibus Francorum habebant? Non nos patiaris perire, et ne moreris, aut differas nobis ad solatiandum, nec a tuo nos separes auxilio; sic non sis alienus a regno Dei, et inseparatus a tua dulcissima conjuge, excellentissima regina, et spiritali nostra commatre. Non nos amplius anxiari, et periclitari, atque in luctu et fletu perseverare permittas, bone excellentissime fili, et spiritalis compater; sic non superveniat tibi luctus de tuis meisque dulcissimis [Col. 1002B] filiis, domno Carolo et Carolomanno excellentissimis regibus et patriciis. Non obdures aurem tuam ad audiendum nos, et ne avertas faciem tuam a nobis, ne confundamur in nostris petitionibus, et ne periclitemur usque in finem; sic non obduret Dominus aurem suam tuas ad exaudiendum preces; et ne avertat faciem suam a te in illo futuri examinis die, quando cum beato Petro, et caeteris suis apostolis, ad judicandum sederit omnem ordinem, omnem sexum, omnemque potestatem humanam, et saeculum per ignem, dicaturque tibi, quod avertat Divinitas: Nescio te, quia non auxiliatus es Dei Ecclesiae, et defendere minime procurasti ejus peculiarem populum periclitantem. Audi me, fili, audi me, et subveni nobis. Ecce adest tempus salvandi nos; [Col. 1002C] salva nos antequam pereamus, Christianissime rex. Quid enim melius, quidve elegantius, quam periclitantes et in angustia positos salvare? Scriptum quippe est: Qui salvat, tanquam qui aedificat (Isai. I). Hinc enim praecipuus Isaias propheta ait: Subvenite oppresso. Omnes enim gentes, quae circumquaque sunt positae, et ad vestram per Dei potentiam Francorum fortissimam gentem refugium fecerunt, salvae factae sunt. Etsi omnibus gentibus auxilium impertire non differtis, et per vos salvae efficiuntur, multo amplius sanctam Dei Ecclesiam et ejus populum de inimicorum impugnatione debueratis liberare. O quanta fiducia in nostro inerat corde, quando vestrum mellifluum conspicere meruimus vultum, et in charitatis vinculo sumus alligati atque connexi, in magna [Col. 1002D] quiete et securitate nos permanere! Sed dum a vobis separabamus lucem videre, eruperunt tenebrae, et facta sunt novissima nostra pejora prioribus. Considera, fili, considera, et omnino percogita, per Deum vivum te conjuro, quoniam et nostra et omnes Romanorum populi animae, post Deum et ejus principem apostolorum, in tua a Deo protecta excellentia, et gente Francorum a Deo tibi commissa pendent, quia, ut praelatum est, in gremio tuo nostras commisimus animas; et si perire, quod absit et avertat divina clementia, nos contigerit, perpende, obsecro et omni modo perpensa, in cujus animam respiciat ad peccatum. Certe enim omnino crede, Christianissime, si nobis aliqua evenerit calamitas, quod absit [Col. 1003A] periclitandi, tu de omnibus, a Deo protecte et dilectissime nobis, ante tribunal Dei eris redditurus rationem cum omnibus tuis judicibus, quoniam, ut praelatum est, nulli alio nisi tantummodo tuae amantissimae excellentiae, vel dulcissimis filiis, et cunctae genti Francorum per Dei praeceptionem, et beati Petri, sanctam Dei Ecclesiam, et nostrum Romanorum Reipublicae populum, commisimus protegendum. Ecce omnes nostros dolores et anxietates atque angustias tuae a Deo protectae bonitati innotuimus. Tu vero, excellentissime fili, et spiritalis compater, age et libera post Dominum in te confugientes, ut fructum bonum afferens in futuri examinis die merearis dicere: Domine meus, princeps apostolorum beate Petre, ecce ego clientulus tuus, cursum consummans, [Col. 1003B] fidem tibi servans, Ecclesiam a superna clementia tibi commendatam de manibus persequentium defendens liberavi, et assistens immaculatus coram te, offero tibi pueros quos mihi commisisti de manibus inimicorum eruendos, sospites atque incolumes existentes. Tunc et in praesenti vita regni gubernacula tenens, etiam et in futuro saeculo cum Christo regnans, coelestium praemiorum gaudia adipisci merearis; audiens nimirum paternam desiderabilem vocem illam inquientis: Venite, benedicti Patris mei, percipite regnum quod vobis praeparatum est ab origine mundi (Matth. XXV). Incolumem excellentiam tuam superna gratia custodiat.


EMBOLUM.

Magnopere direximus ad vestram Christianissimam [Col. 1003C] excellentiam praesentem nostrum missum Georgium reverentissimum ac sanctissimum fratrem et coepiscopum nostrum, atque Warneharium religiosum abbatem, missum vestrum, seu Thomaricum et comitem, magnificos item missos nostros, qui vobis nostros omnes dolores, et cunctas desolationes, quas a Longobardorum gente et eorum protervo rege passi sumus et assidue patimur, vobis subtili enarratione, sicut propriis oculis viderunt, viva voce dicere debeant; quibus et in omnibus tanquam nobismetipsis credere jubeat Christianissima excellentia vestra, et nostram liberationem nimis festinanter procurare. Et conjuro te per Deum vivum et verum, a Deo protecte fili et spiritalis compater, ut nequaquam [Col. 1003D] amplius discredas nostras afflictiones, et nullo modo neglectum ponatis ad liberandum nos, ne, quod absit, si amplius credere distuleris, et neglexeris nos eruendum, nobis, quod avertat Divinitas, irruat calamitas pereundi, et vobis pertineat ad magnum detrimentum, et peccatum atque condemnationem in praesenti et aeterna vita, quia vobis animas omnium nostrum Romanorum tradidimus. Sed magis magisque, ut praelatum est, conjuramus te, a Deo servate excellentissime fili et spiritalis compater, per Patrem et Filium et Spiritum sanctum, Trinitatem indivisam, ut nostras tribulationes et angustias, atque dolores et desolationes credere jubeatis, sine qualibet ambiguitate, et nobis propter Deum subvenire, et ad liberandum nos de manibus [Col. 1004A] Longobardorum inimicorum nostrorum nimis festinanter occurrere digneris, ut fructum offerens copiosum victor, intercedente beato Petro, super omnes barbaras nationes efficiaris, et vitam aeternam possideas. Praefatus vero Warneharius abbas pro amore beati Petri loricam se induens, per muros istius afflictae Romanae civitatis die noctuque vigilavit, et pro nostra omnium Romanorum defensione atque liberatione, ut bonus athleta Christi, totis suis viribus decertavit.



EPISTOLA V. STEPHANI PAPAE II AD FRANCOS. Missa fuit sub nomine Petri apostoli et Stephani ad eosdem pro subsidio contra Longobardos.

[Col. 1004B] Petrus vocatus apostolus a Jesu Christo Dei vivi Filio, qui ante omnia saecula cum Patre regnans in unitate Spiritus sancti, in ultimis temporibus pro nostra omnium salute incarnatus et homo factus, nos suo redemit pretioso sanguine, per voluntatem paternae gloriae, quemadmodum per sanctos suos destinavit prophetas, in Scripturis sanctis, et per me omnis Dei catholica et apostolica Romana Ecclesia, caput omnium Ecclesiarum Dei, ipsius redemptoris nostri sanguine supra firmam fundata petram, atque ejusdem almae Ecclesiae Stephanus praesul, gratia, pax, et virtus ad eruendam eamdem sanctam Dei Ecclesiam, et ejus Romanum populum mihi commissum de manibus persequentium, plenius ministretur a Domino Deo vestro, vobis viris excellentissimis [Col. 1004C] Pippino, Carolo, et Carolomanno tribus regibus, atque sanctissimis episcopis, abbatibus, presbyteris, vel cunctis religiosis monachis, verum etiam ducibus, comitibus, et cunctis generalibus exercitibus, et populo Franciae commorantibus.

Ego Petrus apostolus, dum a Christo Dei vivi Filio vocatus sum supernae clementiae arbitrio, illuminator ab ejus potentis totius mundi sum praeordinatus, ipso Domino Deo nostro confirmante: Ite, docete omnes gentes, baptizantes eos in nomine Patris et Filii, et Spiritus sancti (Matth. II); et iterum Accipite Spiritum sanctum; quorum remiseritis peccata, remittuntur eis (Joan. XX); et mihi suo exiguo servo et vocato apostolo sigillatim suas commendans [Col. 1004D] oves ait: Pasce oves meas, pasce agnos meos (Joan. XXI); et rursus: Tu es Petrus, et super hanc petram aedificabo Ecclesiam meam, et portae inferorum non praevalebunt adversus eam. Et tibi dabo claves regni coelorum; quaecunque ligaveris super terram, erunt ligata et in coelis; et quaecunque solveris super terram, erunt soluta et in coelis (Matth. XVI). Quamobrem omnes qui meam audientes impleverunt praedicationem, profecto credant sua in hoc mundo Dei praeceptione relaxari peccata, et mundi atque sine macula in illam progredientur vitam. Etenim quibus [quia] illuminatio Spiritus sancti in vestris refulsit praefulgidis cordibus, vosque amatores effecti estis sanctae et unicae Trinitatis per susceptum evangelicae praedicationis verbum, profecto in hac apostolica Dei [Col. 1005A] Romana Ecclesia nobis commissa vestra futurae retributionis spes tenetur annexa.

Ideoque ego apostolus Dei Petrus, qui vos adoptivos habeo filios, ad defendendum de manibus adversariorum hanc Romanam civitatem, et populum mihi a Deo commissum, sed et domum, ubi secundum carnem requiesco, de contaminatione gentium eruendam, vestram omnium provocans dilectionem adhortor, et ad liberandam Ecclesiam Dei mihi a divina potentia commendatam omnino protestans admoneo, pro eo quod maximas afflictiones et oppressiones a pessima Longobardorum gente patiuntur. Nequaquam aliter teneatis, amantissimi, sed pro certo confidite, memetipsum tanquam in carne coram vobis vivum assistere, et per hanc adhortationem validis [Col. 1005B] constringere atque obligare adjurationibus. Quia, secundum promissionem quam ab eodem Domino Deo et Redemptore nostro accepimus, peculiares inter omnes gentes vos omnes Francorum populos habemus. Itaque protestor et admoneo tanquam in aenigmate, et firma obligatione conjuro vos Christianissimos reges, Pippinum, Carolum, et Carolomannum, atque omnes sacerdotes, episcopos, abbates, presbyteros, vel universos religiosos monachos, et vel cunctos judices; item duces, comites, et cunctum Francorum regni populum, et tanquam praesentialiter in carne vivus assistens coram vobis, ago ego apostolus Dei Petrus, ita firmiter credite vobis per adhortationis alloqui verbum, quia, etsi carnaliter desum, spiritualiter autem a vobis non desim. Quoniam [Col. 1005C] scriptum est: Qui suscipit prophetam in nomine prophetae, mercedem suscipit (Matth. X).

Sed et domina nostra Dei genitrix semper virgo Maria nobiscum vos magnis obligationibus adjurans protestatur, atque monet, et jubet, simul etiam et throni, atque dominationes, vel cunctus coelestis militiae exercitus, nec non et martyres atque confessores Christi, et omnes omnino Deo placentes, et hi nobiscum adhortantes, et conjurantes protestantur, quatenus doleat vobis pro civitate ista Romana, nobis a Domino Deo commissa, et ovibus dominicis in ea commorantibus, nec non et pro sancta Dei Ecclesia mihi a Domino commendata: defendite atque liberate eam sub nimia festinatione de manibus [Col. 1005D] persequentium Longobardorum, nec (quod absit) corpus meum, quod pro Domino Jesu Christo tormenta perpessum est, et domus mea ubi per Dei praeceptionem requiescit, ab eis contaminentur, et populus meus peculiaris lanietur amplius, nec trucidetur ab ipsa Longobardorum gente, qui tanto flagitio perjuri, rei existunt, et transgressores divinarum Scripturarum probantur. Praestate ergo populo meo Romano, mihi a Deo commisso, in hac vita fratribus vestris, Domino cooperante, praesidia totis vestris viribus, ut ego Petrus vocatus Dei apostolus in hac vita, et in die futuri examinis vobis alterna impendens patrocinia, in regno Dei lucidissima ac praeclara vobis praeparem tabernacula, atque praemia aeternae retributionis, et infinita paradisi gaudia vobis [Col. 1006A] pollicens ad vicem tribuam, dummodo meum peculiarem populum, et Romanam meam civitatem, fratres vestros Romanos de manibus iniquorum Longobardorum nimis velociter defenderitis.

Currite, per Deum vivum et verum vos adhortor et protestor. Currite et subvenite, antequam fons vivus, unde sacrati et renati estis, arescat, antequam ipsa modica favilla de flagrantissima flamma remanens, de qua vestram lucem cognovistis, exstinguatur, antequam mater vestra spiritualis sancta Dei Ecclesia, in qua vitam speratis accipere aeternam, humilietur, invadatur, et ab impiis violetur atque contaminetur. Protestor vos, dilectissimi filii mei adoptivi, per gratiam Spiritus sancti protestor, et nimis coram Deo terribili, creatore omnium, adhortor [Col. 1006B] atque admoneo ego apostolus Dei Petrus, et una mecum sancta Dei catholica et apostolica Ecclesia, quam mihi Dominus commisit, ne patiamini perire hanc civitatem Romanam, in qua corpus meum constituit Dominus, quam et mihi commendavit, et fundamentum fidei constituit: liberate eam, et ejus Romanum populum, fratres vestros, et nequaquam invadi permittatis a gente Longobardorum. Sic enim sunt invasae provinciae et possessiones vestrae a gentibus quas ignoratis. Non separemini a populo meo Romano, sic enim non sitis alieni aut separati a regno Dei et vita aeterna. Quidquid enim poscetis a me, subveniam vobis, videlicet, et patrocinium impendam. Subvenite populo meo Romano fratribus vestris, et perfectius decertate, atque finem imponite [Col. 1006C] [fidem impendite] ad liberandum eos. Nullus enim accipit coronam, nisi qui legitime decertaverit; et vos decertate fortiter pro liberatione sanctae Dei Ecclesiae, ne in aeternum pereatis.

Conjuro vos (ut praefatum est), dilectissimi, per Deum vivum, et omnino protestor, minime permittatis hanc civitatem meam Romanam, et in ea habitantem populum amplius a gente Longobardorum laniari, ne lanientur et crucientur corpora et animae vestrae in aeterno atque inexstinguibili igni Tartareo cum diabolo, et ejus pestiferis angelis, et ne dispergantur amplius oves dominici gregis a Deo commissi, videlicet populus Romanus, ne vos dispergat et projiciat Dominus, sicut Israeliticus populus dispersus [Col. 1006D] est.

Declaratum quippe est quod super omnes gentes quae sub coelo sunt vestra Francorum gens apostolo Dei Petro prima exstitit [existit]; et ideo Ecclesiam, quam mihi Dominus tradidit, vobis per manus vicarii mei commendavi ad liberandum de manibus inimicorum. Firmissime enim tenete quod ego servus Dei vocatus apostolus omnibus vestris necessitatibus, cum modo precati estis, auxiliatus sum, et victoriam per Dei virtutem vobis de inimicis vestris tribui, et inante attribuam nihilominus, credite, si ad liberandum hanc meam civitatem Romanam nimis celeriter accurretis. Mementote et hoc, quomodo et inimicos sanctae Dei Ecclesiae, dum contra vos praelium incoeperunt, a vobis, qui parvo numero contra [Col. 1007A] eos fuistis, prosterni feci. Pro quo decertate hanc meam velociter adimplere admonitionem, ut perfectius mereamini meum auxilium adipisci per gratiam quae mihi data est a Christo Domino nostro.

Ecce, filii charissimi, praedicans admonui vos. Si obedieritis velociter, erit vobis pertingens ad magnam mercedem, et meis suffragiis adjuvari, et in praesenti vita omnes vestros inimicos superantes, et longaevi existentes, bona terrae comedetis, et aeterna procul dubio fruemini vita. Sin autem, quod non credimus, et aliquam posueritis moram aut adinventionem minime velociter hanc nostram ad implendam adhortationem, ad liberandam hanc meam civitatem Romanam, et populum in ea commorantem, sanctam Dei apostolicam Ecclesiam a Domino mihi [Col. 1007B] commissam, simul et ejus praesulem, sciatis vos ex auctoritate sanctae et unicae Trinitatis per gratiam apostolatus, quae data est mihi a Christo Domino, vos alienari pro transgressione nostrae adhortationis a regno Dei, et vita aeterna. Sed Deus et Dominus noster Jesus Christus, qui nos, suo pretioso sanguine redimens, ad lucem perduxit veritatis, nos quoque praedicatores et illuminatores totius mundi constituit, det vobis ea sapere et intelligere, eaque disponere nimis velociter, ut celerius hanc civitatem Romanam, et ejus populum, seu sanctam Dei Ecclesiam mihi a Deo commissam ad eruendum occurratis, quatenus misericorditer, sicut fidelibus suae potentiae, meis pro vobis intervenientibus suffragiis, et in praesenti vita longaevos, sospites, et victores conservare [Col. 1007C] jubeat, et venturo in saeculo dona suae remunerationis faciat multiplicius promereri cum sanctis et electis suis. Bene valete.



EPISTOLA VI. STEPHANI PAPAE II AD PIPPINUM REGEM. Gratias agit ob urbem liberatam, collatumque in Ecclesiam Romanam beneficium. De Aistulphi regis morte, et Desiderio ejus successore. Orat ut reliquas exarchatus et Pentapolis civitates nondum redditas a Desiderio juxta fidem ab eo datam restitui jubeat. Missa per Georgium episcopum et Joannem sacellarium legatos.

Domino excellentissimo filio et nostro spiritali compatri Pippino regi Francorum, et patricio Romanorum, Stephanus papa.

Explere lingua, excellentissime fili, non valemus [Col. 1007D] quantum tuo opere, tua vita, delectamur. Facta quippe diebus nostris virtute divina miracula vidimus, quod per excellentiam tuam sancta omnium Ecclesiarum Dei mater et caput, fundamentum fidei Christianae, Romana Ecclesia, quae valde ab hostium impugnatione periculorum impugnationibus lamentabatur, magna nunc gaudii soliditate nimirum est translata atque confirmata, et moerentes Christianorum animae tuo fortissimo praesidio maxima sunt relevatae laetitia. Pro quo in vestro opere, et nostra exsultatione, libet cum angelis exclamare: Gloria in excelsis Deo, et in terra pax hominibus bonae voluntatis (Luc. II). Et quia elapso anno, isto in tempore, valde ab hostium depopulosa impugnatione sauciati, [Col. 1008A] et ultra citraque circumdati affligebamur, nunc autem tuo potentissimo auxilio erepti ab imminentibus periculis, immenso exsultamus gaudio, et benedicentes nomen Domini cum Psalmographo consona dicimus voce: Haec est immutatio dexterae Altissimi (Psal. LXXVI). Et rursum: Ad vesperum demorabitur fletus, et ad matutinum laetitia (Psal. XXIX). Cujus enim vel saxeum pectus tam benigno opere a tua praeclara bonitate peracto, cognitoque, non statim in omnipotentis Dei laudibus, atque in tuae excellentiae amorem mollescat? Haec me, fateor, excellentissime fili et spiritalis compater, quae per te mirabiliter facta sunt, saepe convenientibus ex universo orbe terrarum nationibus dicere, saepe cum eis pariter admirari delectat, et extensa voce mellifluae tuae excellentiae [Col. 1008B] laudes persolvere indeficienter. Haec me plerumque etiam in momento horarum excitant, indeflexibili oculo pro immensa bonitatis tuae et universae gentis Francorum sospitate omnipotenti Deo fundere preces. Denique, amantissime, et Deo inspirate, victor, felix, et divina providentia fortissime rex, qualiter beatus Petrus apostolorum princeps tuae devotionis affectum, quem pro ejus causa decertans adhibuisti, susceperit, ipsa liquido cunctis vita vestra testatur. Scriptum quippe: Vota justorum placabilia (Prov. XV). Libet quippe omnino, excellentissime fili, tuae bonitati magnas gratiarum persolvere laudes, et nomen Domini pro tam maxima benignitate glorificantes exhilarata voce canere: Benedictus Dominus Deus Israel, quia visitans plebem suam, et [Col. 1008C] redemptionem facere cupiens populo suo, suscitavit nobis, Christianissime victor, nostris diebus fortissimum liberatorem. Quid enim aliud quam novum te dixerim Moysem, et praefulgidum asseram David regem? quoniam quemadmodum illi ab oppressionibus Allophylorum populum Dei liberaverunt; ita quoque tu, benedicte a Deo victor, fortissime rex, tuo certamine Ecclesiam Dei, et ejus afflictum populum, ab hostium impugnatione eruere studuisti. Benedictus es, eximie fili, a Deo excelso qui fecit coelum et terram; et benedictus Deus, quo protegente hostes in manibus tuis sunt. Benedicat tibi Dominus pulchritudo justitiae, et tuos amantissimos natos, meosque spiritales filios, domnum Carolum et Carolomannum, a Deo institutos reges Francorum, et patricios [Col. 1008D] Romanorum, cum Christianissima eorum matre, excellentissima regina, dulcissimaque conjuge, fidele Dei, spiritali nostra commatre, tueatur, et in omnibus protegat. Dilatet Deus semen vestrum, et benedicat in aeternum, atque solium regni fruendum perenniter concedat, et universam gentem Francorum sub vestra ditione permanentem illaesam custodiat. Vale in Domino, rex benignissime, quia per te sanctae Dei Ecclesiae inimici humiliati sunt, et magna laetitia ipsa sancta Dei Ecclesia est relevata, et ejus peculiaris populus jucundatur, et per te benedicitur Deus, pro quo et ejus benedictio super te plenius est effusa, gaudium enim uberrimum in universum terrarum orbem intulisti. Magna sunt haec, et omni [Col. 1009A] potentis Dei laudibus tribuenda, sed inter haec misericordissimi Dei nostri clementiam indesinenter petimus, ut coelestis sui regni gaudia vobis tribuat vicissitudine. Quapropter cum magna fiducia, tanquam praesentialiter coram tuo mellifluo consistens aspectu, flexis genibus petens peto te, et omnino coram Deo vivo deprecor, ut jubeas firmiter in hoc bono opere, sicut certe confidimus, usque in finem permanere, pro sanctae Dei Ecclesiae perfecta exaltatione, et ejus populi deliberatione, et integra securitate; et plenariam justitiam eidem Dei Ecclesiae tribuere digneris, atque optimum et velocem finem in causa fautoris tui beati Petri adhibere jubeas, ut civitates reliquas, quae sub unius dominii ditione erant connexae, atque constitutos fines, territoria [Col. 1009B] etiam loca, et saltora, in integro matri tuae spiritali sanctae Ecclesiae restituere praecipiatis, ut populus Dei, quem a manibus inimicorum redemisti, in magna securitate et delectatione tuo auxilio adjutus vivere valeat; quoniam et filius noster Deo amabilis Fulradus, fidelis vester, omnia conspiciens, satisfactus est, quod nequaquam ipse populus vivere possit extra eorum fines, et territoria atque possessiones, atque civitatibus illis quae semper cum eis sub unius dominii ditione erant connexae. Peto te, fili, peto te coram Deo vivo, et fortiter conjuro, spiritalis compater, ut in hoc bono opere perfectius maneas, et non hominum blandimentis, aut suasionibus, vel promissionibus, quod absit, faveas, et in aliam, declines partem; sed magis vere timens Deum, omnia [Col. 1009C] quae beato Petro sub jurejurando promisisti, adimplere jubeas, et sicut coepisti plenariam justitiam illi impertire. Etenim tyrannus ille sequax diaboli Aistulphus, devorator sanguinum Christianorum, Ecclesiarum Dei destructor, divino ictu percussus est, et in inferni voraginem demersus. In ipsis quippe diebus, quibus ad hanc Romanam urbem devastandam profectus est post annui spatii circulum, ita divino mucrone percussus est, ut profecto in eo tempore quo fidem suam tentans diversa piaculi scelera perpetratus est, in eo et suam impiam finiret vitam. Nunc autem Dei providentia, per manus sui principis apostolorum beati Petri, simul per tuum fortissimum brachium, praecurrente industria Deo amabilis viri Fulradi, tui fidelis, nostri dilecti filii, [Col. 1009D] ordinatus est rex super gentem Longobardorum Desiderius vir mitissimus, et in praesentia ipsius Fulradi sub jurejurando pollicitus est restituendum beato Petro civitates reliquas, Faventiam, Imolam, et Ferrariam, cum earum finibus, simul etiam et saltora, et omnia territoria, nec non et Auximum, Anconam, et Numanam civitates, cum earum territoriis. Et postmodum per Garinodum ducem, et Grimoaldum, nobis reddendum spopondit civitatem Bononiam, cum finibus ejus, et in pacis quiete cum eadem Dei Ecclesia et nostro populo semper mansurum professus est, atque fidelem erga a Deo protectum regnum vestrum esse testatus est. Et petiit nos quatenus bonitatem tuam deprecaremur, ut cum eo et [Col. 1010A] cuncta gente Longobardorum magnam pacis concordiam confirmare jubeas. Nam et Spoletani ducatus generalitas, per manus beati Petri, et tuum fortissimum brachium, constituerunt sibi ducem, et tam ipsi Spoletani, quamque etiam Beneventani, omnes se commendare per nos a Deo servatae excellentiae tuae cupiunt, et imminent anhelantius in hoc deprecando bonitatem tuam. Unde petimus te, excellentissime fili et spiritalis compater, ut si praedictus Desiderius, quemadmodum spopondit, justitiam sanctae Dei Ecclesiae, sive reipublicae Romanorum, beato Petro protectori tuo plenius restituere, et in pacis quiete cum Ecclesia Dei et nostro populo, sicut in pactis a tua bonitate confirmatis continetur, permanserit cum universa sua gente, jubeas in id quod petiit [Col. 1010B] tuas a Deo inspiratas aures inclinare. Hoc interea anhelantius, ut nimis velociter eidem Desiderio regi, obtestando, admonendo, etiam et praecipiendo, dirigere jubeas, ut reliquas civitates, loca, et territoria, atque patrimonia, et saltora, in integro sanctae Ecclesiae reddere debeat; et tale fundamentum, et optimum in causa ejus imponere jubeas, ut, auxiliante Domino, ipsa sancta Dei Ecclesia secura maneat in finem saeculi, et plenaria justitia a justo judice Domino Deo nostro, et memoriale nomen tibi in saecula maneat, ut etiam cunctae a Christo protectae genti vestrae Francorum. Inspiratus autem a Deo nimis festinanter causam sanctae Ecclesiae perficies, quia sunt aliae canonicae causae, quas perficere debeamus, pertinentes ad magnam regni tui laudem, et magnam [Col. 1010C] animae tuae, vel cunctae gentis Francorum, immensam mercedem. Et hoc obnixe postulamus praecelsam bonitatem tuam, ut, inspiratus a Deo, et ejus principe apostolorum beato Petro, ita disponere jubeas de parte Graecorum, ut fides sancta catholica et apostolica per te integra et inconcussa permaneat in aeternum, et sancta Dei Ecclesia, sicut et ab aliis, et ab eorum pestifera malitia liberetur, et secura reddatur, atque omnia proprietatis suae percipiat; unde pro animae vestrae salute indefessa luminarium concinnatio Dei Ecclesiis permaneat, et esuries pauperum, egenorum vel peregrinorum nihilominus resecetur, et ad veram saturitatem perveniant. Qualiter autem cum Silentiario locuti fueritis, vel quomodo eum tua bonitas absolverit, una cum exemplari litterarum, [Col. 1010D] quas ei dederitis, nos certiores reddite, ut sciamus qualiter in communi concordia agamus, sicut inter nos et Fulradum Deo amabilem constitit. Ipse vero dilectus filius noster Fulradus in omnibus causis juxta tuam praeceptionem peregit, et maximas gratias illi egimus pro suo certamine. Qui videlicet ad vos revertens omnia qualiter acta sunt bonitati vestrae intimabit. Praesentes vero fidelissimos nostros, id est, Georgium reverentissimum ac sanctissimum fratrem et coepiscopum nostrum, atque Joannem regionarium, nostrumque sacellarium, petimus ut, bilariori suscipiens vultu, in omnibus acceptari jubeas, et quidquid nostra vice bonitati tuae locuti fuerint, eis in omnibus credere digneris, atque cum [Col. 1011A] effectu causae et laetabundis nuntiis ad nos remeandas absolvere jubeas. Nam et hoc obsecramus bonitatem tuam, ut nimis celeriter ad nos conjungendam [commigrandum] absolvere praecipias reverentissimum fratrem et coepiscopum nostrum Wileharium. Omnipotens autem Deus in cunctis actibus tuis, excellentissime victor rex, suae dextrae extensione te protegat, tibique et praesentis vitae prospera, et post multorum annorum curricula, gaudia aeterna concedat, faciatque cum tua dulcissima conjuge, excellentissima regina, spiritali nostra commatre, et vestris meisque dulcissimis filiis, maximo gaudio jucundari, et regni vestri gubernaculo a Deo vobis concesso perfrui; et qui praesenti vita regni potestatem tenetis, etiam futuro in saeculo cum Christo [Col. 1011B] in aeternum regnetis, promerentes illam dominicam promissionem audire: Venite, benedicti Patris mei (Matth. XXV); pro eo quod certamen honum certastis, cursum consummastis, fidem servastis, sumite repositas vobis coronas, et accipite regnum vobis ab origine mundi praeparatum. Nam et ex hoc praecelsae et a Deo custoditae excellentiae vestrae innotescimus quia petit nobis Optatus religiosus abbas vestri monasterii sancti Benedicti, pro monachis suis, qui cum tuo germano profecti sunt, ut eos absolvere jubeas; sed qualiter tua fuerit voluntas, ita de eis exponere jubeas. Incolumem excellentiam tuam gratia superna custodiat.



EPISTOLA VII. STEPHANI PAPAE II AD PIPPINUM REGEM, ET CAROLUM AC CAROLOMANNUM. Ut Aistulfum Longobardorum regem, qui juramentum restituendi civitates et loca sibi donata, violavit, cogant justitiam facere de promissis.
[Col. 1011C]

Dominis excellentissimis filiis, Pippino regi, et nostro spiritali compatri, Carolo et Carolomanno item regibus, et utrisque patritiis Romanorum Stephanus papa.

Dum regni vestri nomen inter caeteras gentes erga sinceram fidem beati Petri principis apostolorum lucidissime fulserit, valde studendum est ut unde gloriosiores caeteris gentibus in servitio beati Petri vos omnes Christiani asserunt, inde omnipotenti Domino, qui dat salutem regibus pro defensione sanctae [Col. 1011D] suae Ecclesiae, perfectius placeatis, ut fidem quam erga eumdem principem apostolorum colitis, adjutricem in omnibus habeatis. Optaveramus quidem, praecellentissimi filii, amplius protelando nostram locutionem dilatare, sed quia pro multis ab iniquo Aistulfo rege Longobardorum nobis ingestis tribulationibus cor nostrum omnino atteritur dolore, et taedet spiritus noster, ideo a multorum sermonum prolixitate declinavimus, et unum quod est necessarium, excellentissimae Christianitati vestrae innotescere studuimus. A Deo protecte, nosterque spiritalis compater, et vos dulcissimi filii, pro mercede animarum vestrarum, quemadmodum misericors Deus noster coelitus victorias vobis largiri dignatus, justitiam beati Petri, in quantum potuistis, exigere [Col. 1012A] studuistis, et per donationis paginam restituendum confirmavit bonitas vestra. Nunc autem, sicuti primitus Christianitati vestrae de malitia ipsius impii regis ediximus, ecce jam mendacium et iniqua perversitas, atque ejus perjurium declaratum est. Antiquus quippe humani generis hostis diabolus, ejus perfidum invasit cor, et quae sub vinculo sacramenti affirmata sunt, irrita facere ausus est. Nec unius enim palmi terrae spatium beato Petro sanctaeque Dei Ecclesiae, vel reipublicae Romanorum reddere passus est; tanto quippe a die illo, a quo ab invicem separati sumus, nos affligere, et in magna ignominia sanctam Dei Ecclesiam habere conatus est, quanto non possunt hominum linguae enarrare, quia etiam et ipsi lapides, si dici potest, tribulationem [Col. 1012B] nostram magno ululatu flerent, et ita nos visus est affligere, ut denuo in nobis innovata fuisset infirmitas. Nimis namque lugeo, excellentissimi filii, cur verba nostra infelicitatis non audientes, mendacium plusquam veritatem credere voluistis, illudentes nos et irridentes. Unde et sine effectu justitiae beati Petri ad proprium ovile et populum nobis commissum sumus reversi. Omnes denique Christiani ita firmiter credebant, quod beatus Petrus princeps apostolorum nunc per vestrum fortissimum brachium suam percepisset justitiam, dum tam maximum ac praefulgidum miraculum vestris felicissimis temporibus demonstravit, talemque vobis immensam victoriam Dominus Deus, et Salvator Jesus Christus, per intercessiones sui principis apostolorum [Col. 1012C] pro defensione sanctae suae Ecclesiae largiri dignatus est. Sed tamen, boni filii, credentes eidem iniquo regi, quod per vinculum sacramenti pollicitus est propria vestra voluntate per donationis paginam beato Petro, sanctaeque Dei Ecclesiae, et reipublicae, civitates et loca restituenda confirmastis; sed ille oblitus fidem Christianam, et Deum, qui eum nasci praecepit, irrita quae per sacramentum firmata sunt facere ausus est. Quapropter Iniquitas in verticem illius descendit (Psal. VII). Patefactus quippe est laqueus quem effodit, et in eo pro suo mandato et perjurio incidit. Conjuro vos, filii excellentissimi, et a Deo protecti, per Dominum Deum nostrum, et sanctam ejus gloriosam semperque virginem genitricem [Col. 1012D] Mariam, dominam nostram, omnesque virtutes coelorum, et per beatum Petrum principem apostolorum, qui vos in reges unxit, ut doleat vobis pro sancta Dei Ecclesia, et juxta donationem quam eidem protectori vestro Domino nostro beato Petro offerre jussistis, omnia reddere et contradere sanctae Dei Ecclesiae studeatis, et nequaquam jam ipsius nequissimi regis vel ejus judicum seductoria verba, et illusionis mandata credatis. Ecce enim patefactum est mendacium ejus, ut nequaquam ulterius vires credendi habere possit, sed magis, cognito ejus iniquo ingenio et iniqua voluntate, ejus fraudantur insidiae, et quod semel beato Petro polliciti estis, et per donationem vestra manu firmatam, pro mercede animae, beato Petro reddere et contradere festinate. [Col. 1013A] Beatus denique Paulus apostolus ait: Melius est non vovere quam post votum non reddere (Eccli. V). Etenim nos omnes causas sanctae Dei Ecclesiae in vestro gremio commendavimus, et vos reddetis Deo, et beato Petro rationem in die tremendi judicii, quomodo decertaveritis pro causa ejusdem principis apostolorum, et restituendis ejus civitatibus et locis. Vobis denique, multis jam devolutis temporibus, hoc bonum opus reservatum est, ut per vos exaltetur Ecclesia, et suam princeps apostolorum percipiat justitiam. Nullus meruit de vestris parentibus tale praefulgidum munus, sed vos praeelegit, et praescivit Deus ante tempora aeterna, sicuti scriptum est: Quos praescivit, et praedestinavit, hos et vocavit; et quos vocavit, illos et justificavit (Rom. VIII). Vocati [Col. 1013B] estis; justitiam ipsi principi apostolorum sub nimia festinatione facere studete, quia scriptum est: Fides ex operibus justificatur (Jac. II). De omnibus vero tribulationibus nostris, quas passi sumus, vel denuo patimur, Deo auxiliante Fulradus filius, vester consiliarius, et ejus socii, enarrabunt vobis; et ita agite de causa beati Petri, ut et in hoc victores, favente Domino, existatis, et in futuro, intercedente ipso principe apostolorum beato Petro, gaudia possideatis aeterna. Bene valete, excellentissimi filii.



EPISTOLA VIII, SEU PRAECEPTUM STEPHANI PAPAE II. De hospitali et domo Romae Fulrado abbati concessa.

Stephanus episcopus servus servorum Dei Fulrado amabili presbytero et abbati.

[Col. 1013C] Petentium desideriis ita nos convenit impertire assensum, ut tamen sequentibus temporibus nullis ecclesiastica utilitas valeat submitti dispendiis. Nam tunc petitorum postulatio congruum videtur suscipere effectum, quando ecclesiastica praedia congrue ordinata ad meliorem fuerint sine dubio statum perducta. Igitur quia petistis a nobis, quatenus hospitale positum infra basilicam beati Petri, juxta sepulcrum beati Leonis papae, quod tenuit Ratchis monachus, juris ipsius basilicae beati Petri; nec non et domum positam juxta monasterium beati Martini, cum inferioribus et superioribus suis, cum metatu suo et horticello, quam tenuit Nazarius monachus, juris venerabilis monasterii sancti Stephani cata Galla patricia, vobis ad tempus emissa praeceptione [Col. 1013D] concedere deberemus; inclinati precibus vestris, per hujus praecepti seriem suprascriptum hospitale, et domum positam, cum inferioribus et superioribus suis, vel omnibus in integro pertinentibus, a praesenti decima indictione, diebus vitae vestrae vobis concedimus detinendum. Post vero obitum vestrum, utrumque hospitale et domum, ut superius legitur, ad jus suprascriptorum piorum locorum, cujus et est proprietas, in integro nihilominus revertantur. Bene valete.



EPISTOLA IX. STEPHANI PAPAE II AD FULRADUM ABBATEM. Stephani papae II ad Fulradum sancti Dionysii abbatem epistola seu bulla, qua plura in monachos Sandionysianos plane nova et inusitata confert, notior est [Col. 1014A] quam ut Labbeum latuerit. Dedit illam ex Sirmondi Editione, et quidem opportune, cum sincerior sit prae altera quam Mabillonius in tertio saeculo ordinis sancti Benedicti e Codicibus mss. Benedictinis expressit. Cum tamen de sinceritate ejus ferveat controversia inter doctos et qui ex illis sinceram admittunt, dissideant inter sese utra probatior, juvat ex utraque editione Mabillonii et Labbei seu Sirmondi producere. [1Kb]



Editio Sirmondi et Labbei.

Stephanus episcopus, servus servorum Dei, Fulrado Deo amabili, archipresbytero et abbati venerabilium monasteriorum ab eodem Deo auspice fundatorum, et per seriem omnibus successoribus [Col. 1014B] vicissim abbatibus in perpetuum.

Quoniam semper sunt concedenda quae rationabilibus congruunt desideriis, oportet ut devotio conditoris piae constructionis oraculi in privilegiis praestandis minime denegetur. Igitur quia postulasti a nobis, dilectissime noster fili, quatenus in provincia Franciae, ubi et ubi tibi placitum fuerit in diversis [Col. 1014C] locis, sive in his quae proprietatis tuae juri pertinent, sive etiam iis quae per emptionis paginam tibi advenerunt, quamque etiam in rebus parentum tuorum, vel unde tibi contingat, monasteria construendi licentiam tribueremus, ipsaque monasteria, a te fundata, privilegiis sedis apostolicae munirentur, ut sub jurisdictione sanctae, cui, [Col. 1014D] Deo auctore, deservimus, Ecclesiae constituta nullius alterius Ecclesiae jurisdictionibus submittantur. Pro qua re piis desideriis faventes, ac nostra auctoritate, id quod exposcitur, effectui mancipamus; et ideo per hanc apostolicam auctoritatem tibi, cui supra, dilecto filio nostro Fulrado, vel caeteris tuis successoribus abbatibus, licentiam et potestatem largientes [Col. 1015A] concedimus aedificandi monasteria, ubicunque in Franciae provincia volueritis, sive in locis proprietatis vestrae, sive etiam in his, quae per comparationis seriem tibi praedicto filio nostro obvenerunt, ac obvenerint, vel unde unde ad te pervenerunt vel pervenerint.

[Col. 1015D] Et omnem cujuslibet Ecclesiae episcopum, aut alium quempiam sacerdotem, in praefatis monasteriis ditionem quamlibet habere, praeter sedem apostolicam, hac auctoritate prohibemus. Ita ut nullus episcopus, aut alius sacerdos, vel etiam quispiam e laicis, in quoquam contrarietatem eisdem monasteriis inferre [Col. 1016A] praesumant, nisi tu, Deo amabilis vir, vel successores tui abbates, quempiam forsitan sacerdotum permiseris ad quodlibet opus peragendum, quando ipsa venerabilia loca aedificaveris. Sed et hoc omnino interdicimus, ut nullus episcoporum praesumat presbyterum aut diaconem, vel reliquos ordines ecclesiasticos in praedictis monasteriis ordinare, [Col. 1016B] vel missas ibidem celebrare, nisi ille, qui ab abbate in tempore existente fuerit invitatus. Episcopum illum, qui hujusmodi consecrationem sacri ordinis in ipsis coenobiis constituerit, nullo modo alius cujuslibet ecclesiae episcopus pro eadem causa condemnare audeat. Sed et tabulas, et chrisma similiter consecrandi vobis licentiam tribuimus. Et hoc beati [Col. 1016C] Petri principis apostolorum auctoritate promulgantes sancimus, ut nullo modo concilium episcoporum et laicorum absque voluntate excellentissimi filii nostri Pippini regis, vel tuae dilectionis, Deo amabilis vir, te audeat quoquo modo episcopum consecrare.

Et omnes causas tuas vel coenobii tui, per sedem sacratissimam apostolicam [Col. 1016D] reclamare licentiam habeas, et proprietate tua in omnibus fruaris, dum rationes deducere malueris, una cum misso Francorum ad sedem apostolicam; et interim nullus te condemnet; potius autem, sicut vere sacratissimae sedis apostolicae proprius familiaris ab omnibus optimi vigoris honorem percipias, ipsaque venerabilia aedificata a te monasteria, [Col. 1017A] sub ditione sacratissimae sedis beati Petri apostolorum principis confirmata, protectione apostolica in omnibus ut tueantur promulgamus, qualiter profecto, juxta id quod stabilita apostolicis privilegiis consistunt, inconcusse dotanda permaneant.

Constituentes per hujus decreti nostri paginam atque interdicentes [Col. 1017B] omnibus cujuslibet Ecclesiae praesulibus, vel cujuscunque dignitatis praeditis potestate, sub anathematis interpositione, qui eis praesumpserit praesentis constituti, a nobis praefatis monasteriis indulti, quolibet modo existere temerator.

[Col. 1017C] Bene valete. IV Kalendas Martias, imperante domno piissimo Constantino, a Deo coronato, magno imperatore, an. 38, post ejus consulatum anno 18, sed Leone majore imperatore ejus filio, anno 4, indictione 10.



Editio Mabillonii.
[Col. 1014A]

Stephanus episcopus, servus servorum Dei, Fulrado Deo amabili, presbytero et abbari venerabilium diversorum monasteriorum, Deo auspice, fundatori, et per seriem omnibus successoribus [Col. 1014B] ejus vicissim abbatibus in perpetuum.

Quoniam semper sunt concedenda quae rationibus optantur congruis, oportet ut devotio conditoris sancti Oraculi in praestandis privilegiis a nobis augeatur. Igitur quia postulasti a nobis, dilectissime noster fili, quatenus in regno Franciae, ubi et ubi tibi placitum fuerit in ruris atque moenis diversorum locorum, [Col. 1014C] sive in his quae tuae proprietatis sunt, in his etiam quae per emptionis paginam tibi advenerunt, sive in rebus parentum tuorum, vel undecunque tibi advenerint, monasteria construendi licentiam tribueremus, ipsaque monasteria, sicut a te sine refragatione de aliquo judice vel reclamatore constructa sunt, ita libera sub jure sanctae [Col. 1014D] Romanae Ecclesiae, cui, Deo auctore, deservimus, a nobis firmata privilegiorum in futuro permaneant. His igitur quam piis desideriis faventes, ac nostra benedictione id quod petis effectui mancipantes, per hanc apostolicam auctoritatem tibi, caeterisque successoribus tuis abbatibus coenobii sanctorum martyrum, Dionysii, Rustici, et Eulutherii, licentiam [Col. 1015A] et potestatem concedimus aedificandi monasteria ubicunque in Franciae regno volueritis, sive in locis proprietatis vestrae, sive in his quae per comparationis seriem, vel concessionem regum, vel parentum vestrorum dono, vel undecunque, vel ubicunque vobis quolibet justo modo obvenerint.

Et quoniam ad preces [Col. 1015B] Chludovii, filii Dagoberti regis, domnus Landericus Parisiacae urbis episcopus, a sua et omnium successorum potestate deinceps, cum consilio suorum canonicorum et fratrum suorum coepiscoporum regionis illius, coenobium vestrum et omnes ad eum servientes clericos quorumcunque ordinum in procinctu vestri monasterii absolvit, nos etiam idem et habere vobis [Col. 1015C] episcopum, per singulare privilegium, concedimus, qui de vobis ab abbate, vel a fratribus, in monasterio vestro electus, et a fratribus nostris epicopis de illa regione consecratus, illa vestra monasteria a vobis aedificata provideat, et vice nostri nominis ubi et ubi fuerint regat, et praedicationi tam in ipso vestro monasterio [Col. 1015D] quam in sibi subjacentibus deserviat.

Ut autem alicujus Ecclesiae episcopus vel sacerdos illa monasteria a vobis aedificata aliquo cupiditatis vinculo deceptus invadat, et illi episcopo, quem tu vel successores tui elegerint et ordinare fecerint per invidiam aut per quamlibet occasionem aliquam contradictionem inferat, prohibemus; sed sint reliqua [Col. 1016A] vestra monasteria sub apostolica ditione, sicut et ipse sanctus locus constitutus est, ad quem ipsa omnia praedicta monasteria pertinere videntur. Hoc autem Christi Dei et Domini nostri, et beati Petri apostolorum principis, et nostra auctoritate promulgantes sancimus, ut ista, quae dictavimus, ita roborata permaneant, et nemo episcoporum [Col. 1016B] de quacunque Ecclesia presbyterum, vel diaconum ordinare, vel aliquod ecclesiasticum ministerium celebrare, vel concilium convocare, in praedictis monasteriis audeat, nisi ille quem abbas illo in tempore existens ad haec officia peragenda invitaverit.

[Col. 1016C] Tuas autem et tuorum monasteriorum causas, tu, atque tui successores [Col. 1016D] per tempora quae ventura sunt, ad nostram et apostolicam audientiam reportare et reclamare per nostram praeceptionem licentiam habeas, et cum veneris ad nos, vel legatos tuos miseris, nullus interea te vel illos videlicet tuos successores condemnare valeat, vel res tuas quoquo modo invadere praesumat.

[Col. 1017A] Si quis autem rex, vel episcopus, vel aliquis de potestatibus hujus saeculi, [Col. 1017B] contra istam nostram auctoritatem facere voluerit, et de nostra apostolica auctoritate aliquod fraudare tentaverit, habeatur sicut sacrilegus, nec habeat partem neque societatem in regno Christi et Dei, sed sit anathema Maranatha in perpetuum.

Qui autem nostram hanc et apostolicam auctoritatem conservaverit, benedictione coelesti repleatur a Domino Jesu [Col. 1017C] Christo in saecula saeculorum.

Bene valete. Datum IV Kal. Martias, imperante domno piissimo Augusto Constantino, a Deo coronato, magno imperatore, anno decimo octavo imperii ejus, sed et Leone majore imperatore ejus filio, anno quarto, indictione decima.



EPISTOLA X. STEPHANI PAPAE II AD FULRADUM ABBATEM.

[Col. 1017D] Stephanus episcopus servus servorum Dei Fulrado religioso presbytero et abbati nostro dilecto.

Cura nobis atque sollicitudo est summa, religiosa venientibus, et Christi amore ferventes in corde gerentibus viris Deo amabilibus digne ad amorem suscepti ornatum apostolici vestimenti concedendum certe creditur et ad laudem sanctae Dei Ecclesiae pertinet, quatenus et si qui ea digne induuntur invitati valeant pro nobis Christo Deo nostro fundere preces, accedere tuos nos instantes bonae actionis mores, et maximo amore ducti excellentissimi filii nostri Pippini regis declinantes praevidimus tuam nobis dilectam adornare religionem: udonis ac subtularis calceamentum, et super sellam equitanti, mappulum, quae omnia praedicta tuo [Col. 1018A] usque tantum a te fiet. Nos aut ullomodo post te facturo presbytero redditurum. Imo magis dum obire contigerit, eadem tibi indumenta contineri [cohumari] decernimus, quatenus hac potius benedictione et honore, die noctuque pro vita et incolumitate filii nostri Pippini regis, et nostra salute Christum Dominum incessanter depreceris.



EPISTOLA XI. STEPHANI PAPAE II AD FULRADUM ABBATEM.

Stephanus episcopus servus servorum Dei Fulrado religioso presbytero, et abbati venerabilis monasterii sancti Christi martyris Dionysii, et per eum in eodem venerabili monasterio in perpetuum.

Cura nobis atque sollicitudo est nimia illis conferre sacerdotalem honorem, qui per omnia religiose [Col. 1018B] casteque vivere ac Deo placere norunt, quatenus et hi quibus dignitas confertur in diem illum terribilem, cum ante divinum judicem astiterint, irreprehensibiles comprobentur, et non, si digni exstiterint, de sibi collati sacri honore noxam peccatorum minime incurramus. Itaque nimio ducti amore praedicti honorabilis monasterii protectoris nostri atque fautoris beati Christi martyris Dionysii intus provinciam Franciae constituti congruum prospeximus apostolica nostra auctoritate ad honorem sacri altaris dignos ordinis, et testimonio bono comprobatos, sex constituere diaconos, qui stolam dalmaticae decoris induantur, ut si sacrum peragant omni tempore ministerium, quatenus nostris temporibus ob decoratum ordinem diaconatus in praefato venerabili [Col. 1018C] monasterio et nobis merces accrescat, et nunc pro tali beneficio in posteris temporibus sine dubio nostri nominis indesinenter memoriam ad sacras missas facere non obliviscantur, atque etiam pro impenso beneficio missis sanctae nostrae Ecclesiae euntibus et redeuntibus, in quantum possibilitas erit humanitatis susceptione, in jam fato venerabili monasterio facere non desistant, ut ex hoc et religiosi monachi illic degentes laudem sibi bonam apud hanc sanctam sedem apostolicam acquirant, et apud omnipotentem Dominum Deum et Salvatorem Jesum Christum, et ipsum dominum et auctorem nostrum beatum principem apostolum Petrum, aeternam possideant bonitatem. Bene valete.





OBSERVATIONES PRAEVIAE IN DUAS SUBSEQUENTES EPISTOLAS.
[Col. 1018D]

Stephanum II pontificem synodum celebrasse anno sui pontificatus primo, secundo Idus Januarii, ac proinde anno Christi 753, colligitur ex litteris ipsius pontificis, quae leguntur apud monachum Nonantulanum in Vita sancti Anselmi abbatis Nonantulani, et apud Ughellum, Ital. sacr. tom. II, de episcopis Mutinensibus, n. 10, in quibus haec exstant Stephani verba: Residentibus nobiscum plurimis episcopis ad beatorum Petri et Pauli apostolorum principum limina synodale commonente concilio venit Flavius Aistulphus vir excellentissimus rex Italici regni ad praedictorum apostolorum vestigia, etc. Eorum autem qui huic synodo interfuerunt, praeter unum Ravennatem archiepiscopum Sergium, nullus exprimitur. En litteras in hoc concilio datas ex supplemento Mansi, t. I, pag. 601.





JOANNIS DOMINICI MANSI IN HAS LITTERAS STEPHANI II PAPAE CENSURA.
[Col. 1019A]

Litteras hasce Stephani totumque item sub illo concilium suspectum mihi efficit insolens et a moribus aetatis illius plane abhorrens illarum litterarum praescriptio. Quis enim unquam ex sinceris aetatis ejus documentis audivit illud: Deservientibus in regno Italico, et patriarchatu Romano? Nunquam etiam in genuinis Stephani epistolis anni pontificatus ejus ascribuntur; quin potius annis Graecorum imperatorum vel etiam interdum regum Longobardorum epistolas consignare mos erat. Vix etiam crederetur Aistulphus, qui per hos annos invisum habebat pontificem Romanosque, tantae fuisse religionis erga sanctum Petrum ut Romam inviserit, et observantem se adeo erga pontificem praebuerit, silente praesertim auctore Pontificalis, qui Stephani gesta diligentissime persequitur.



EPISTOLA XII. STEPHANI PAPAE II AD UNIVERSOS EPISCOPOS.
[Col. 1019B]

Stephanus servus servorum Dei omnibus venerabilibus fratribus, et coepiscopis, cunctisque religiosis Christianis Deo deservientibus regno Italico et patriarchatu Romano.

Residentibus nobiscum plurimis episcopis ad beatorum Petri et Pauli apostolorum principum limina, synodale commanente concilio, venit Flavius Aistulphus, vir excellentissimus, rex Italici regni, ad praedictorum apostolorum vestigia, inter caetera quae contulit dona beati Petri apostoli ecclesiae, obtulit praeceptum unum, in quo continebatur quod ob reverentiam Domini Salvatoris, atque beatae semper virginis Mariae, omniumque sanctorum apostolorum [Col. 1019C] construxisset monasterium in territorio Mutinensi, loco nuncupato Nonantula, ipsumque praeceptum concessisset viro venerabili nomine Anselmo abbati, et eumdem virum Anselmum cum secum haberet, obtulit illum pariter et praeceptum supra sacratissimum corpus sancti Petri apostoli, sicque dotavit [donavit] praedictum monasteriorum sanctae sedis Romanae, quam Deo auctore regere cernimur. Petiit praefatus rex nostram munificentiam, ut corpus sanctissimi papae Sylvestri cum aliis sanctorum pignoribus eidem Anselmo abbati ad praedictum venerabile monasterium deferre concederemus, et per benedictionem protinus nostris manibus consecraremus ipsum abbatem, et cucula indueremus secundum regulam sancti Benedicti, ejus manibus traderemus [Col. 1019D] simul et baculum pastoralem, et pedales [a 1Kb] secundum ordinem: cujus sanctissimam petitionem hilari vultu quam petebat concessimus. Et quoniam nobiscum aderat sanctissimus confrater noster Sergius sanctae Ravennatensis Ecclesiae episcopus, commendavimus ipsum venerabilem abbatem et ejus monasterium sub suo regimine nostra vice gubernandum omni tempore, tantum si ab abbate monasterii fuerit invitatus, et si ei, vel suis successoribus aliqua adversa contigissent a quocunque praesule, maxime ab episcopo [Col. 1020A] Mutinensis Ecclesiae, in cujus parochia constat esse constructum, sub sancta Ravennatensi Ecclesia haberet refugium propter terrarum longitudinem, qua distat a sede. Praecipimus ei etiam ut praedictum sanctum corpus [b 1Kb] sancti Sylvestri, et alias sanctorum reliquias per se ipsum ad jam dictum coenobium deserat, et recondat, altariaque simul et ecclesiam nostra apostolica auctoritate consecraret. Robur etiam nostrae sanctae Romanae Ecclesiae eidem sancto loco per apostolicum privilegium contulimus, veluti sanctissimus papa Gregorius plurimis Ecclesiis protulit. Et jussimus huic opusculo subterscribi.



EPISTOLA XIII. STEPHANI PAPAE II AD ANSELMUM RELIGIOSUM.

Stephanus servus servorum Dei S. R. E. apostolicus [Col. 1020B] Anselmo religioso abbati venerabilis monasterii sancti Sylvestri siti Nonantula, territorio Mutinense, et per te in eodem venerabili monasterio in perpetuum.

Quaecunque ad laudem Redemptoris Domini nostri Dei et Salvatoris pertinere noscuntur, et ad stabilitatem venerabilium locorum respiciunt, cum magno sollicitudinis studio nos convenit apostolica et rationali censura procurare, quatenus ex hoc juges eidem propitiatori nostro Domino Deo efficacius persolvi possunt cardinum [Forte, carminum] laudes, et nobis, qui, licet immeriti, divina tamen gratia proveniente, pastoralis regiminis curam gerimus, optima in sidereis arcibus remunerationis praemia ascribantur. [Col. 1020C] Igitur quia constat religiositatem tuam nobis detulisse praeceptum D. piissimi regis Aistulphi de praefato monasterio, et omnibus ei pertinentibus locis ac possessionibus, atque petiistis ut per nostri apostolici privilegii paginam reconfirmaremus; unde nos precibus vestris inclinati hac hora praesenti 14 [Lege 6] indictione in perpetuum supradictum monasterium successorum tuorum abbatum ditione et potestate cum omnibus sibi pertinentibus confirmantes, et irrefragabili jure decernimus permanenda, id est monasterium sancti Sylvestri, quod et Nonantula territorio Mutinense. Quapropter auctoritate beati Petri apostoli, cui a Domino Deo nostro coelorum regni claves traditae sunt, et potestas ligandi, et solvendi coelo terraque concessa est, promulgantes decernimus, [Col. 1020D] et firma stabilitate censura statuimus, ut ipsum venerabile monasterium cum omnibus locis, mansis, fundis, et casalibus, domibus, atque familiis, servis originalibus, simulque rebus, et possessionibus, et frugibus, et decimationibus, nec non aquis, molis, olivetis, vel quidquid in quibuscunque locis habere vel tenere videtur, vel si quid in potestate legaliter donatum, vel largitum fuerit, aut quolibet modo juste evenerit, tenere et possidere sine qualibet controversia perpetuis temporibus valeat, et nulli [Col. 1021A] inquam liceat regum, episcoporum, ducum, vel actorum parvae vel magnae personae in praedicto venerabili monasterio, vel in eis quae eidem pertinere noscuntur, quocunque modo incumbere, atque invasionem facere, nec quispiam sacerdotum ibidem praesumat accedere, vel missarum solemnia celebrare, et neque episcopus, neque abbas, vel comes, aut quaelibet magna parvaque persona, in praefato monasterio vel in ejus cellis aut ecclesiis mansiones facere, aut expensas expetere, aut aliquod per potestatem servitium, praeter peregrinos, et hospites, et neque colloquium qualecunque, aut placitum in ipso monasterio, aut in ejus praenominatis cellis tenere quis audeat, nisi ab abbate fuerit invitatus, quatenus hoc, quod ad laudem Dei, et stabilitatem [Col. 1021B] praedicti monasterii statuimus, firma stabilitate permaneat, interdicentes omnino episcopo, in cujus parochia esse videtur supradictum monasterium constitutum, ut nihil contra tenorem praesentis decreti pia postulatione indulti quidpiam attentet, neque ullo modo ejus baptismales ecclesias sibi vindicet, neque ipse, suique successores, praesumant prohibita contingere; sed neque missarum solemnia ibidem persolvere praesumat, nisi ab abbate suprascripti monasterii fuerit invitatus; neque ordinationem sacerdotum quilibet episcoporum in praefato monasterio, vel ejus jure, aut suo clero agere audeat, nisi, ut praefatum est, ab abbate fuerit invitatus; chrismaque, vel quidquid ad sacra mysteria pertinet, si a parte monasterii fuerit postulatum, a quibuscunque [Col. 1021C] praevoluerit praesulibus, concedimus tribuendum. Sed neque decimas unquam dare concedimus, nisi ecclesiis supradicti venerabilis monasterii ad nostram dioecesim pertinentibus. Sed et hoc statuimus, et inviolabili sanctione apostolica auctoritate firmamus, ut nullus aliquando in praedicto monasterio de aliis monasteriis, seu quibuscunque ecclesiis atque locis, abbas esse praesumat, neque a quacunque potestate eis introducta; sed cum divina vocatione abbas praefati monasterii pertinxerit, et resolutionis tempus advenerit, de propria semper congregatione eligatur abbas qui ab omnium monachorum consensu in eis constituatur ad augumentum, et solertissimam gubernationem eorum, pro Dei amore morantium, monastico [Col. 1021D] ordine militantium; nihilominus hujus nostri pontificis interdictione inhibemus aliquam scripturam, vel confirmationem, de praedicti monasterii rebus, vel de praenominata abbatia quoquo ingenio contra hoc nostrum praeceptum petere. Si qua vero scriptura vel petitio impetrata fuerit, vel in reliquo apparuerit, has irritas esse, vacuasque omni robore jubemus. Si quis praeterea, quod non credimus, praesumpserit hoc nostrum apostolicum privilegii constitutum in aliquo transgredi, aut contemnere, sciat [Col. 1022A] se auctoritate beatorum Petri et Pauli apostolorum principum, et CCCVIII [F. CCCXVIII] Patrum anathematis vinculis esse innodatum, et cum diabolo, et ejus atrocissimis pompis, atque cum Juda traditore Domini nostri Jesu Christi aeterni incendii supplicio concremandum deputatum, et e regno Dei penitus segregatum. Porro qui observator et custos exstiterit benedictionis gratiam a misericordiosissimo Domino Deo nostro et vitam perpetuam consequatur.

Scriptum per manum Sergii S. R. E. scriniarii, indictione 6, mense Januario. Data idibus Januarii per manum Anastasii I, episcopi dioecesanorum sanctae sedis apostolicae, anno Deo propitio pontificatus D. Stephani summi pontificis, et universalis papae in sacratissima sede beati Petri apostoli primo. [Col. 1022B] Bene valete



REVELATIO STEPHANI PAPAE II. Cum in Sancti Dionysii monasterio exitiali morbo teneretur, ejusdem sancti martyris beneficio divinitus liberatum fuisse testatus est.

Stephanus episcopus servus servorum Dei.

Sicut nemo se debet jactare de suis meritis, sic non debet opera Dei quae in illo per suos sanctos fiunt sine suis meritis silentiare, sed praedicare, quia sic angelus admonet Tobiam (Tob. XII). Unde ego pro oppressione sanctae Ecclesiae a rege atrocissimo et blasphemo, nec dicendo Aistulpho, ad optimum et sancti Petri fidelem dominum Pippinum Christianissimum regem in Franciam veni, ubi aegrotavi usque ad mortem, et mansi aliquod tempus apud pagum Parisiacum [Col. 1022C] in venerabili monasterio beati martyris Christi Dionysii. Quo cum jam me medici desperarent, fui in oratione in ecclesia ejusdem beati martyris subtus companas, et vidi ante altare bonum pastorem dominum Petrum, et magistrum gentium dominum Paulum et nota mente illos recognovi [a 1Kb] de illorum surtariis et ter beatum dominum Dionysium ad dexteram domini Petri, subtilem et longiorem, pulchra facie, capillis candidis, colobio indutum candidissimo, purpura clavato, pallio toto purpureo, auro interstellato, et sermocinabantur inter se laetantes. Dixitque bonus pastor dominus Petrus: Hic frater noster postulat sanitatem; et dixit beatus dominus Paulus: Modo sanabitur; et [Col. 1022D] appropinquans misit manum suam ad pectus domini Dionysii amicabiliter, respexitque ad dominum Petrum, et dixit dominus Petrus ad Dominum Dionysium hilariter: Tua gratia sanitas est ejus. Et statim beatus Dionysius thuribulum incensi, et palmam in manu tenens, cum presbytero et diacono qui in parte stabant, venit ad me, et dixit mihi: Pax tecum, frater, noli timere, non morieris, donec ad sedem tuam prospere revertaris. Surge sanus, et hoc altare in honorem Dei et apostolorum ejus Petri [Col. 1023A] et Pauli, quos videas, dedica, missas gratiarum agens. Erat enim ibi inaestimabilis claritas et suavitas. Moxque sanus gratia Dei factus, volebam implere quod mihi praeceptum erat. Et dicebant qui ibi aderant quod dementabar. Quapropter retuli illis [ex ordine], et regi, suisque optimatibus quae videram, et quomodo sanus fuerim, et implevi quae jussa sunt mihi [omnia]. Benedictus Deus.



ADDITIO AD REVELATIONEM STEPHANI PAPAE II. In veteri Codice Floriacensi de gestis pontificum haec leguntur:

Huic papae sanctissimo Stephano revelatio et memoria ostensa est de consecratione altaris apostolorum Petri et Pauli, quod est situm ante sepulcrum [Col. 1023B] sanctorum Dionysii, Rustici et Eleutherii quinto Kalendas Augusti, qui pro oppressione atrocissimi et nec nominandi Haistulfi Pippinum regem Francorum adiit, et in monasterio sanctorum Dionysii sociorumque ejus infirmus jacuit, sed sanctorum precibus sanitati redditus altare consecravit, et non multo post tempore Pippinum et duos filios ejus Carolum et Carolomannum in reges Francorum apud Ferrarias benedixit et contestatus est, ut nullus nisi de eorum progenie per succedentium temporum curricula in regno Franciae rex crearetur. Acta sunt haec anno Incarnationis dominicae 754.



ALIA ADDITIO AD REVELATIONEM STEPHANI II PAPAE. Ex Codicibus ecclesiae Senonensis et sancti Germani Pratensis.

[Col. 1023C] Gesta sunt haec a beato Stephano papa divina clementia, adjuvantibus sanctis apostolis Petro et Paulo, per beatissimum martyrem Dionysium hoc anno, qui est ab Incarnatione Domini nostri Jesu Christi 754, V Kal. Augusti, Deinde mox sequitur in iisdem Codd. Quoniam Christi roboratus virtute inter celebrationem consecrationis praefati altaris, et oblationem sacratissimi sacrificii, unxit in reges Francorum, florentissimum regem Pippinum, et duos filios ejus Carolum et Carolomannum, sed et Bertradam [Col. 1024A] conjugem ipsius inclyti regis Pippini indutam cycladibus regiis, gratia septiformis Spiritus sancti, in Dei nomine consignavit, atque Francorum proceres apostolica benedictione sanctificans, auctoritate beati Petri sibi a Domino Jesu Christo tradita obligavit, et obtestatus est, ut nunquam de altera stirpe per succedentium temporum curricula, ipsi, vel quique ex eorum progenie orti, regem super se praesumant aliquo modo constituere, nisi de eorum propagine, quos et [a 2Kb] divina providentia ad sanctissimam apostolicam sedem tuendam eligere, et per eum, videlicet vicarium sancti Petri, imo Domini nostri Jesu Christi, in potestatem regiam dignata est sublimare, et unctione sacratissima consecrare.



RESPONSA [b 1Kb] STEPHANI PAPAE II. Quae cum in Francia esset in Carisiaco villa, [c 1Kb] Brittanico monasterio dedit ad varia consulta, de quibus fuerat interrogatus, anno Christi 754.
[Col. 1024B]


I.---De eo qui, abjecta ancilla, uxorem ingenuam ducit.

In epistola Leonis papae ad Rusticum Narbonensem episcopum, cap. 5, ita continetur: Ancillam a toro abjicere (31, q. 2), et uxorem certae ingenuitatis accipere, non duplicatio conjugii, sed profectus est honestis.



II.---Si alter conjugum debitum reddere non possit.

Si quis se in conjugio copulaverit, et uni eorum contigerit ut debitum reddere non possit, non liceat eos separare, nec pro alia infirmitate, excepto si daemonii infirmitas, aut leprae macula supervenerit; [Col. 1024C] caeterum si ab his duabus infirmitatibus liberi fuerint invicem conjuncti, unus alteri servitium exhibeat.



III.---De eo qui uxorem habet in patria, et in alia regione versatur.

Si quis in aliena patria ancillam duxerit in consortium, postea in propriam reversus ingenuam acceperit, et iterum contigerit, ut ad ipsam qua inantea fuerat patriam revertatur, et illa ancilla quam prius habuit alii viro sociata fuerat, hic talis potest aliam accipere, tamen non illa vivente ingenua quam in patria propria habuit.



IV.---Si quis commatrem de baptismo vel confirmatione duxerit.
[Col. 1025A]

Ut nullus habeat commatrem suam spiritalem, tam de fonte sacra quam de confirmatione, neque sibi clam, in neutra parte conjugio sociatam. Quod si conjuncti fuerint, separentur.



V.---An liceat viro qui uxorem repudiavit aliam ducere.

Si uxor a viro repudiata fuerit, utrum liceat viro illa vivente aliam ducere, in epistola domni Innocentii papae directa ad Exuperium Tolosanum episcopum continetur: Qui interveniente repudio alii se matrimonio copularunt, quos in utraque parte adulteros esse manifestum est; qui vero vel uxore vivente, quamvis desociati videantur esse a conjugio, ad aliam copulam festinarunt, neque possunt adulteri [Col. 1025B] non videri, intantum ut etiam eae personae quibus tales conjuncti sunt etiam ipsae adulterium commisisse videantur, secundum illud quod legimus in Evangelio: Qui dimiserit uxorem suam, et aliam duxerit, moechatur (Matth. XIX). Et ideo omnes a communione abstinendos.



VI.---De virginibus non velatis, si nupserint.

De his qui, promissam virginitatem transgredientes, matrimonium inierunt, in epistola beati Innocentii papae directa Victricio Rothomagensi episcopo, cap. 15, ita continetur: Eae vero (27, q. 1), quae necdum sacro velamine sunt tectae, tamen in proposito virginali semper vivere se promiserant, licet velatae non sint, si forte nupserint, his agenda aliquanto tempore poenitentia, quia sponsio earum a [Col. 1025C] Domino tenebatur. Si enim inter homines solet bonae fidei contractus nulla ratione dissolvi, quanto magis ista pollicitatio, quam cum Deo pepigit, solvi sine vindicta non debet? Nam si apostolus Paulus quae a proposito viduitatis discesserunt dixerit eas habere damnationem (I Tim. V), quia primam fidem irritam fecerint, quanto magis virgines quae pactionis suae fidem minime servaverunt?



VII.---De monachis et nonnis, si nuptias ineant.

De monachis et nonnis de monasterio fugientibus, in concilio Chalcedonensi, cap. 16, ita continetur: Virginem quae se Deo consecraverit (27, q. 1, Si qua virgo), similiter et monachum non licere nuptialia jura contrahere. Quod si hoc inventi fuerint perpetrantes, excommunicentur. Confitentibus autem decrevimus [Col. 1025D] ut habeat auctoritatem ejusdem loci episcopus humanitatem misericordiamque largiri.



VIII.---De vidua quae, suscepto velo, postea nubit.

De muliere quae post mortem viri sui velata fuerit aliquantum temporis, et postea virum accipit, in epistola Siricii papae ad episcopum Himerium Tarraconensem directa, cap. 5, ita continetur: De his vero qui (33, q. 2), acta poenitentia, tanquam canes ac sues ad vomitos pristinos et volutabra redeuntes, et militiae cingulum, et ludicras voluptates, [Col. 1026A] et nova conjugia, et illicitos denuo appetiere concubitus, quorum professam incontinentiam generati post absolutionem filii prodiderunt; de quibus, quia jam suffugium non habent poenitendi, id diximus decernendum, ut sola in Ecclesia fidelibus oratione jungantur, sacrae mysteriorum celebritati, quamvis non mereantur, intersint; a dominicae autem mensae convivio segregentur, ut hac saltim districtione correpti, et ipsi se castigent, et alii a talibus retrahantur. Quos tamen, quoniam carnali fragilitate ceciderunt, viatico munere cum ad Deum coeperint proficisci, per communionis gratiam voluimus sublevari. Quam formam et circa mulieres, quae se post poenitentiam talibus pollutionibus devinxerint, servandam esse censemus. Qua de re, juxta hujus venerabilis [Col. 1026B] viri sententiam, eamdem mulierem, quae, tali nefario conjugio abjecto, monastico habitu copulata est, eo in id quod Deo promisit non perduravit, decernimus in monasterium sine mora mittendam, ut illic in sua poenitentia finiat vitam.



IX.---Si sanus vir leprosam duxerit uxorem.

Si sanus vir leprosam duxerit uxorem, ut [F., aut] postmodum ei superveniat lepra, postposita negligentia, tales separentur, ne concepti filii leprae macula polluantur. Fas namque est ut mundus ad mundam jungatur.



X.---De eo qui nesciens a quo sit ordinatus missas fecit et baptizavit, tum postea, dimisso officio, uxorem duxit.

De illo presbytero qui dicit se nescire qui eum [Col. 1026C] benedixit, et tamen aliquantum temporis missas fecit, et baptizavit, postea autem, ipsum officium dimittens, uxorem duxit, hunc vero presbyterum quis ambigat omnino culpabilem, qui sacrilego ausu quod sibi collatum ignorabat uti minime debuit? Pro quo omnimodo abjiciendus est, et in monasterium mittendus, ut illic sub digna poenitentia suam lugendo finiat vitam. Infantes vero illi quos baptizavit, si in nomine sanctae Trinitatis sunt baptizati, omnimodo probantur baptizati, pro eo quod et laicis, si necessitas urget, ut non illi qui baptizandi sunt in aeternum pereant, licentia data est in hoc succurrere. Mulier vero illa quam in uxorem sacrilegus ille pseudo-presbyter accepit, si cognovit quia officium presbyteri fungebatur, et ita cum eo juncta est, et [Col. 1026D] illa in monasterio poenitentiae submittatur. Si vero ignoranter hoc egit, nulla ei adscribitur culpa.



XI.---De presbytero qui, cum deesset aqua, periclitantem infantem vino baptizavit.

Si in vino quis, propterea quod aquam non inveniebat, omnino periclitantem infantem baptizavit, nulla ei exinde adscribitur culpa ( [a 1Kb] infantes sic permaneant in ipso baptismo); nam si aqua adfuit praesens, ille presbyter excommunicetur, poenitentiae submittatur, quia contra canonum sententiam agere praesumpsit.



XII.---An liceat aqua concha vel manibus infusa baptizare.
[Col. 1027A]

Si licet per necessitatem cum concha, aut cum manibus, infanti in infirmitate posito aquam super caput fundere, et sic baptizare. Hoc baptisma, si in nomine sanctae Trinitatis peractum fuerit, firmiter permanebit, praesertim cum et necessitas exposcit ut ille qui aegritudine detentus est hoc modo renatus particeps Dei regni efficiatur.



XIII.---De presbytero qui baptizavit nesciens Symbolum, nec Orationem Dominicam, nec psalmos, et an ipse ordinatus esset.

De illo presbytero qui baptizavit, tamen nec Symbolum, nec Orationem Dominicam, nec psalmos tenet, nec scit si episcopus eum benedixit, hic primum omnium dignitatem, qua illicita uti praesumpsit, [Col. 1027B] amittens, sub districta poenitentia et in monasterium mittatur, et, omnibus diebus vitae suae plangens quod incongrue egit, degat vita monastica. Infantes vero quos baptizavit, si in nomine sanctae Trinitatis baptizati sunt, in hoc baptismo permaneant.



XIV.---De presbytero qui baptismi formulae quaedam adjecit, et nescit utrum episcopus fuerit, qui eum rodinavit.

De illo presbytero qui baptizavit isto modo sic rustice: In nomine Patris mergo, et Filii mergo, et Spiritus sancti mergo, et ipse presbyter nescit si episcopus fuit qui eum benedixit, hic, qui ordinationem suam ignorat, omnino abjiciendus est, et sub arcta poenitentia in monasterio mittendus, ut omnibus diebus vitae suae in luctu et fletu sub monastico habitu [Col. 1027C] conversetur. Infantes vero illi quos baptizavit, licet rustice, quia in nomine sanctae Trinitatis sunt baptizati, in eo permaneant baptismo.



XV.---De episcopis accusatis et condemnatis.

De episcopo accusato in concilio Antiocheno, cap. 15, ita continetur: Si quis episcopus (6, q. 4) de certis criminibus accusatus condemnetur ab omnibus episcopis ejusdem provinciae, cunctique consonanter eamdem contra eum formam decreti protulerint, hunc apud alios nullo modo judicari, sed firmam concordantium episcoporum provinciae manere sententiam



XVI.---De presbyteris et diaconis accusatis.

De presbyteris vel diaconibus accusatis in concilio Carthaginensi, cap. 20, ita continetur: Si [Col. 1027D] autem presbyteri (15, q. 7) aut diaconi fuerint accusati, adjuncto sibi ex vicinis locis cum proprio episcopo legitimo numero collegarum, quos ab eodem accusati petierint, id est, una secum in presbyteri nomine sex, in diaconi tres, ipsorum causam discutiant, eadem dierum et dilationum, et discussionis personarum inter accusatores et eos qui accusantur, forma servata; reliquorum autem clericorum causas etiam solus episcopus loci cognoscat et finiat.



XVII.---De presbytero cujus crimen quod ante ordinationem admiserat innotuit.

De presbytero qui in culpam criminalem incidit, et peccatum ejus publicatum est, in concilio Neocaesariensi, cap. 9, ita continetur: Presbyter si praeoccupatus [Col. 1028A] corporali peccato provehatur (15, q. 1, qui admisit), et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Nam peccata reliqua plerique dixerunt per manus impositionem posse dimitti. Quod si de se non fuerit confessus, et argui manifeste nequiverit, potestatis suae judicio relinquatur.



XVIII.---De coma clericis aut monachis non laxanda.

Ut nullus clericus aut monachus comam laxare praesumat, aut anathema sit.



XIX.---De femina quae alteri nupserat, cum ejus vir in aliena provincia falso mortuus putaretur.

De separata a marito, si vir ejus in aliena provincia [Col. 1028B] vivere putabatur, in epistola beati Leonis papae directa ad Nicetam Aquileiensem episcopum ita continetur: Cum ergo per bellicam cladem (34, q. 1), et per gravissimos hostilitatis incursus, ita quaedam dicatis divisa esse conjugia, ut abductis in captivitatem viris, feminae eorum remanserint destitutae, quae viros proprios, aut interemptos putarint, aut nunquam a dominatione crediderint liberandos, et aliorum conjugium solitudine [sollicitudine] cogente transierint; cumque nunc statu rerum, auxiliante Domino, in meliora converso, nonnulli eorum qui putabantur periisse remeaverint, merito charitas tua videtur ambigere quid de mulieribus quae aliis junctae sunt viris a nobis debeat ordinari. Sed quia novimus scriptum, quod a Deo jungitur mulier Deo (Prov. XIX), [Col. 1028C] et iterum praeceptum agnovimus ut quod Deus junxit homo non separet (Matth. XIX), necesse est ut legitimarum foedera nuptiarum redintegranda credamus, et, remotis malis quae hostilitas intulit, unicuique id quod legitime habuit reformetur, omnique studio procurandum est ut recipiat unusquisque quod proprium est. Nec tamen culpabilis judicetur, et tanquam alieni juris pervasor habeatur, qui personam ejus mariti, qui jam non esse existimabatur, assumpsit. Sic enim multa quae ad eos qui in captivitatem ducti sunt pertinebant in jus alienum transire potuerunt, et tamen plenum justitiae est ut eisdem reversis propria reformentur. Quod si in mancipiis, vel in agris, aut etiam in domibus ac possessionibus rite servatur, quanto magis in conjugiorum redintegratione faciendum, [Col. 1028D] ut quod bellica necessitate turbatum est, pacis remedio reformetur? Et ideo si viri post longam captivitatem reversi ita in dilectione suarum conjugum perseverant, ut eas cupiant in suum redire consortium, omittendum est et inculpabile judicandum quod necessitas intulit, et restituendum est quod fides poscit. Si autem aliquae mulieres ita posteriorum virorum amore sunt captae, ut malint his cohaerere quam ad legitimum redire consortium, merito sunt notandae, ita ut etiam ecclesiastica communione priventur, quae de re excusabili contaminationem criminis elegerint, ostendentes sibimet pro sua incontinentia placuisse quod justa remissio potuit expiare. Redeant ergo ad suum statum voluntaria redintegratione [Col. 1029A] conjugia, neque ullo modo ad opprobrium malae voluntatis trahant quod conditio necessitatis extorsit, quia sicut hae mulieres quae reverti ad viros [Col. 1030A] suos nolunt impiae sunt habendae, ita illae quae in affectum ex Deo initum redeunt, merito sunt laudabiles judicandae.




ANNO DOMINI DCCLVIII
S. PIRMINIUS ABBAS.




[Col. 1029]
NOTITIA IN S. PIRMINIUM ABBATEM.
(Galland. Bibl. Patr. tom. XIII.)

[Col. 1029B] Pirminium abbatem fuisse ex titulo sui libelli satis constat; chorepiscopum etiam fuisse ex conjectura suspicantur eruditi. Obiit anno 758, ut Mabillonius docet, et ex eo Historia litteraria Galliae (Tom. IV, pag. 125). Quare typographicum sphalma videtur in Fabricium irrepsisse, apud quem, decennio serius ejus mors consignatur. Pirminii libellus De singulis libris canonicis inter analecta Mabillonii primum prodiit, a quo et nos inde accepimus. In eo tametsi barbare exarato, multa leguntur quibus dogmata catholica et ecclesiasticae consuetudines confirmari illustrarive possint. De eo plura non constant. Ex iis tamen fuisse videtur qui ab esu sanguinis vel morticini abstinendum ducebant: quare et in illum ejusque sequaces calamum strinxisse videatur Evantius, [Col. 1029C] dum ait: In quibusdam Caesaraugustae partibus reperisse vos asseritis Christianos necdum eruditos [Col. 1030B] paginibus sacris . . . . . qui dicunt immundum fieri hominem alicujus animalis sanguinem comedentem. Certe Pirminius doctrinam suam maxime ex Actis apostolorum confirmare studet, quod testimonium praesertim diluere nititur Evantius. Caeterum chorepiscopum illum saltem fuisse conjiciunt ex ipsa phrasi suae orationis, locum nemo, quod sciam, hactenus indicavit. In Caesaraugustana tamen dioecesi si quis ponat propter Evantii auctoritatem, rem fortasse haud improbabilem affirmabit: cui etiam astipulabuntur voces Karagios et Karakares, quae suo adhuc tempore apud Hispanos in usu fuisse docet Philesacus. Fatendum tamen et in Galliis et in Hispaniis invaluisse eas superstitiones de quibus queritur Pirminius, quocum suo loco adnotavimus conferendum [Col. 1030C] Berardum in Cann. Gratiani (Can. 16, c. 26, q. 7).




[Col. 1029]
SANCTI PIRMINII ABBATIS DE SINGULIS LIBRIS CANONICIS SCARAPSUS [a 1Kb] .
(Galland. Bibl. Patr. tom. XIII.)

[Col. 1029D] Fratres charissimi, Spiritus sanctus per prophetas, sacerdotes et Levitas et omnes doctores Ecclesiae catholicae admonet dicens: Clama, ne cesses, quasi tuba exalta vocem tuam, et annuntia populo meo peccata eorum. Et iterum: Si non adnuntiaveris iniquo iniquitatem suam, ipse in peccatis suis morietur, sanguinem ejus de manu tua requiram. Et Dominus in Evangelio ait: Euntes in mundo universo, praedicate [Col. 1030D] Evangelium. Et vos, fratres, qui ad ecclesiam convenitis, Dominus per prophetam dicit: Venite, filii, audite me, timorem Domini docebo vos. Et iterum: Hodie si vocem ejus audieritis, nolite obdurare cordo vestra. Et Dominus in Evangelio: Venite ad me, omnes qui laboratis et onerati estis, et ego vos reficiam, dicit Dominus. Petimus ergo, charissimi, charitatem vestram, ut quae pro salute vestra dicuntur, attentius [Col. 1031A] audiatis Longus quidem pro divinis Scripturis ordo digeritur, sed velut aliquantulum in memoria teneatis pauca vobis de pluribus commendamus.

Cum fecisset Dominus in principio coelum et terram, et in illa coelesti habitatione fecit spiritales creaturas, id est, angelos, e quibus unus qui primus omnium archangelus fuerat factus, videns se in tanta gloria praefulgentem, non dedit honorem Deo creatori suo, sed similem se illi dixit; et pro hac superbia cum aliis pluribus angelis qui illi consenserunt, de illa coelesti sede in aere isto, qui est sub coelo, dejectus est, et perdita luce gloriae suae factus est diabolus. Similiter et illi angeli qui consentientes illi fuerunt, cum ipso de coelo projecti sunt, perdito splendore gloriae suae facti sunt daemones. Reliqui autem qui [Col. 1031B] subditi fuerunt Deo, in suae claritatis gloria in conspectu Domini perseverarunt, et ipsi dicuntur angeli sancti.

Post istam ruinam angelorum, formavit Deus hominem de limo terrae, ut si praeceptum Domini servasset, in loco illo coelesti sine morte succederet, unde angeli illi refugi ceciderunt; si autem praeteriisset Dei praeceptum, morte morietur. Videns autem diabolus quia propterea factus fuerat homo, ut in loco illius unde ipse cecidit, in regno Dei succederet; invidia ductus, suasit hominem ut mandata Dei transiret. Praeceperat autem Deus homini dicens: De omni ligno paradisi comede, de ligno autem scientiae boni et mali ne comedas; in quocunque enim die comederis ex eo, morte morieris. Ex quo ligno contra praeceptum [Col. 1031C] Dei tulit homo de fructibus illius, suadente diabolo, et comedit; pro qua offensa jactatus est homo de paradiso in exsilio mundi istius, ubi multos labores et dolores pateretur.

Fuit autem primus homo dictus Adam, et mulier ejus dicta est Eva, quod creavit: ex istis duobus omne genus hominum propagatum est. Qui obliti creatorem suum Deum multa scelera facientes irritaverunt Deum, ad iracundiam provocantes eum. Pro qua re immisit Deus diluvium, et perdidit omnes, excepto uno justo nomine Noe cum suis tribus filiis, et uxores eorum pro reparando humano genere reservavit. A primo ergo homine Adam usque ad diluvium transierunt anni duo millia CCXLII. Post diluvium iterum recuperatum est genus humanum [Col. 1031D] per filios Noe; et cum coepisset multitudo succrescens mundum implere, obliviscentes iterum homines creatorem mundi Deum, coeperunt colere creaturas, et multa alia mala opera facere, quae dinumerare longum est.

Cum vidisset Deus tantam malitiam hominum, dedit per famulum suum Moysen legem in duas tabulas lapideas digito Dei scriptas. In prima tabula: Audi, Israel, Dominus Deus tuus, Deus unus est. Non assumes nomen Dei tui in vano. Memento ut diem Sabbati sanctifices. Sex diebus operaberis, et facies omnia opera tua; septimus autem dies Sabbatum est [Col. 1032A] Domini Dei tui, non facies omne opus in eo. In secunda tabula: Honora patrem tuum et matrem tuam. Non moechaberis. Non occides. Non furtum facies. Non falsum testimonium dices. Non concupisces uxorem proximi tui. Et iterum: Non concupisces rem proximi tui. Etiam lege accepta, homines in ipsa praevaricati, et postmodum ad idola et culturas daemonum reversi, in multis criminibus et peccatis detenti erraverunt.

Iterum cum vidisset Deus tantam stultitiam et duritiam humanam, quia hominem quem creavit non vult perdere, misit prophetas suos monens eos per Spritum sanctum, ut de culturis idolorum vel praevaricatione legis ad cultum divinum vel praecepta Dei reverterentur. Sed nec ipsa lex, quae per Moysen data fuit, nec ipsi prophetae eos de originalibus [Col. 1032B] peccatis, quae de Adam traxerant, liberare potuerunt, quia omnis anima peccatorum et justorum exeuntes de corpore ad infernum descendebant [a 1Kb] propter ipsa originalia peccata, quae de Adam traxerant, pro eo quod in paradiso primus homo transgressus est mandatum Dei.

Sed quando vidit Deus quod totus mundus periret, misertus est humano generi: Misit filium suum natum ex muliere, factum sub lege, ut eos qui sub lege erant redimeret. Descendere dignatus est Filius Dei de sinu Patris, hoc est Verbum in utero sanctae Mariae semper virginis. In tanta humilitate venit, ut per humilitatem vinceret diabolum mortis auctorem, et liberaret humanum genus per crucem suae passionis. Qui cum Patre fulgebat [Col. 1032C] in coelo, in terra pannis involutus in praesepio jacebat. Ille Aegypto fugatus, in corpore circumcisus; ille a Joanne quasi triginta annorum in Jordane fluvio baptizatus, et praedicavit in Judaeis et gentibus omnia mala opera vel diabolica derelinquere, et poenitentiam agere, et baptismum accipere, vel praecepta sua, quod sunt quatuor Evangelia et reliqua sacra Scriptura, custodire. Et elegit duodecim discipulos suos, ut quidquid in universo mundo praedicarent, omnes crederent in nomine Patris, et Filii, et Spiritus sancti, et baptizarent in remissione omnium peccatorum. Et isti sunt apostoli: Petrus, Andreas, Jacobus, Joannes, Philippus, Thomas, Bartholomaeus, Matthaeus, Simon Zelotes, Judas Jacobi, Jacobus Alphaei; et sic illis Dominus docuit orare: Pater noster [Col. 1032D] qui in coelis, sanctificetur nomen tuum. Veniat regnum tuum. Fiat voluntas tua sicut in coelo et in terra. Panem nostrum supersubstantialem da nobis hodie. Et dimitte nobis debita nostra, sicut et nos dimittimus debitoribus nostris; et ne inducas nos in tentationem, sed libera nos a malo (Matth. IV, 9 seq.). Et ipse Christus Filius Dei de aqua vinum fecit, et de quinque panibus et duobus piscibus quinque millia populi satiavit, et super mare pedibus ambulavit, et leprosos mundavit, et daemonia ejecit, et surdos fecit audire, et, mutos loqui, et paralyticos sanavit, et caecos illuminavit, et omnem infirmitatem et languorem in populo sanavit. [Col. 1033A] Et ipse Dominus jejunavit XL diebus et XL noctibus, et postea esuriit; et accedens diabolus dixit ei: Si filius Dei es, dic ut lapides isti panes fiant. Respondens Christus dixit ei: Non in pane solo vivit homo, sed in omne verbo Dei. Et dixit ei diabolus: Si Filius Dei es, mitte te deorsum. Dicit illi Jesus: Non tentabis Dominum Deum tuum. Et ostendit illi diabolus omnia regna mundi et gloriam eorum, et dixit illi: Haec omnia tibi dabo, si cadens adoraveris me. Tunc dixit ei: Vade retro, Satanas; scriptum est enim: Dominum Deum tuum ad rabis, et illi soli servies. Tunc reliquit eum diabolus; et ecce accesserunt angeli, et ministrabant ei. Hic ostenditur quod unus diabolus tentavit Adam et Christum, et de eadem causa tentavit eos. Adam tentavit in gula cum dixit: Cur [Col. 1033B] praecepit vobis Deus ne comederetis de hoc ligno (Gen. III, 1)? Vanam gloriam suggessit, quando dixit: Scientes bonum et malum. Et sic tentat omnem, si potest, hominem vincere, in gula cadit [a 1Kb] , in fornicatione, in luxuria, in immunditia, in impudicitia; et si in his cadit homo, suggerit illi vanam gloriam, unde nascitur jactantia, elatio, superbia; et si in his non peccat homo, suggerit cupiditatem, inde nascuntur inimicitiae, contentiones, irae, discordia, furta, homicidia, zeli. Et propterea corripiamus arma Christi, et vincamus inimicum, sicut noster magister docuit Christus, et illum risit.

Post haec cum duodecim discipulis suis venit ad coenam quinta feria, quae vocatur Jovis et Coena Domini, et uno [uni] ex ipsis duodecim discipulis suis, [Col. 1033C] qui vocabatur Judas Schariotis, immisit diabolus per invidiam cordi sicut Judaeorum, ut Christum Filium Dei, ipsis Judaeis consentientibus, pro triginta argenteis in ipsa nocte traderet ad crucifigendum. Et ille voluntarie, non invitus, pro nostra salute venit ad passionem; ille pro nobis opprobria sustinuit, ille irrisiones, ille sputa, ille alapas, ille flagella, ille spineam coronam; ut [F. et] feria quae dicitur die Veneris, in crastino de coena, hora sexta, a Judaeis suspensus in cruce; et in ipsa die tenebrae factae sunt super universam terram a septima hora usque ad horam nonam; et terra mota est, et petrae scissae sunt, et monumenta aperta sunt, et multa corpora sanctorum qui dormierant resurrexerunt, et exeuntes de monumentis [Col. 1033D] post resurrectionem, venerunt in sanctam civitatem, et apparuerunt multis (Matth. XXVII, 45, 52, 53). Ipse Dominus pro nobis in cruce clavis confixus, aceto potatus, lancea perforatus, et in ipsa hora nona emisit spiritum; et emanavit de latere ejus sanguis et aqua. Quid per sanguinem nisi redemptio? Quid per aquam, nisi baptismi sacramentum significaretur? Deinde corpus Christi jacuit in sepulcro; et dum illud sacrum corpus in sepulcro jaceret, anima Christi descendit ad infernum. Inde eripuit Adam primum hominem, et omnes patriarchas et prophetas et justos, qui propter originalia peccata ibidem detinebantur. Unde Dominus dicit: Ero mors tua, o mors; [Col. 1034A] ero morsus tuus, o inferne (Ose. XIII, 14). Quia Dominus noster Jesus Christus morsus inferni fuit, quia parte abstulit, parte reliquit illos; justos abstulit, illos peccatores reliquit. Quai illa divinitas Dei, quae impassibilis est, hoc est Verbum, cum Patre erat in coelo, et cum corpore in sepulcro, et cum anima Christi in inferno, quia sola humanitas sine divinitate mundum redimere non poterat.

Deinde alligavit diabolum, et exspoliavit infernum. Tertia die, quod omnes Christiani celebrant Pascha, die Dominico, resurrexit de sepulcro, et post resurrectionem apparuit hominibus, et per quadraginta dies usque ad ascensionem ad coelos, cum apostolis inter homines in isto mundo ambulavit, et ostendit eis plagam lanceae in latus, et fixuras clavorum [Col. 1034B] in manus suas; et loquens eis multa de regno Dei, elevavit manus suas super eos, et benedixit illos, et dixit illis: Euntes in mundo, docete omnes gentes, baptizantes eos in nomine Patris, et Filii, et Spiritus sancti, docentes eos servare omnia quaecunque mandavi vobis. Et praecepit eis a Jerosolymis ne discederent, sed exspectarent promissionem Patris; et dixit eis: Accipietis virtutem supervenientis Spiritus sancti in vos, et eritis mihi testes. Et cum haec dixisset, videntibus illis, elevatus est, et nubes suscepit eum ab oculis eorum. Cumque intuerentur in coelum euntem illum, ecce duo viri astiterunt juxta illos in vestibus albis, qui et dixerunt: Viri Galilaei, quid statis aspicientes in coelum? Hic Jesus, qui assumptus est a vobis in coelum, sic veniet, quemadmodum vidistis eum euntem in coelum. Et [Col. 1034C] hoc actum est quinta feria, quae vocatur dies Jovis, quod est Ascensio Domini.

Tunc ipsi discipuli Domini reversi sunt Hierosolyma, et erant perseverantes unanimiter in oratione usque ad decimum diem, quod est Pentecoste, et dicitur quinquagesimus dies, dominicus; et in ipsa die, hora tertia, factum est repente de coelo sonus, tanquam advenientis spiritus vehementis, et implevit totam domum ubi erant sedentes apostoli. Et apparuerunt illis dispertitae linguae tanquam ignis, seditque supra singulos eorum, et repleti sunt omnes Spiritu sancto, et coeperunt loqui aliis linguis, prout Spiritus sanctus dabat eloqui illis; et composuerunt Symbolum. Petrus: Credo in Deum Patrem omnipotentem creatorem coeli et terrae. Joannes: Et in Jesum Christum Filium [Col. 1034D] ejus unicum Dominum nostrum. Jacobus dixit: Qui conceptus est de Spiritu sancto, natus ex Maria virgine. Andreas ait: Passus sub Pontio Pilato, crucifixus, mortuus, et sepultus. Philippus dixit: Descendit ad inferna. Thomas ait: Tertia die surrexit a mortuis. Bartholomaeus ait: Ascendit ad coelos, sedit ad dexteram Dei Patris omnipotentis. Matthaeus ait: Inde venturus judicare vivos et mortuos. Jacobus Alphaei dixit: Credo in Spiritum sanctum. Simon Zelotes ait: Sanctam Ecclesiam catholicam. Judas Jacobi dixit: Sanctorum communionem, remissionem peccatorum. Item Thomas ait: Carnis resurrectionem, vitam aeternam,

[Col. 1035A] Deinde, sicut antea Christus praedixerat, dispersi sunt in universum mundum ad praedicandum omnes gentes, et baptizandum eos in nomine Patris, et Filii, et Spiritus sancti. Et ipsi apostoli benedixerunt episcopos, diaconos, presbyteros, et reliquos gradus Ecclesiae catholicae ordinaverunt, qui post discessum apostolorum, sicut ipsi supra scripti ordine apostolico in populo catholico vigilanter et prudenter usque in fine mundi per successionem episcoporum agere debeant. Et nunc tempore boni per Dei gratiam ad salvationem justorum constituuntur, et mali non secundum constitutionem apostolicam, sed per cupiditatem, sicut Simon magus; vel per alias multas malas adinventiones eorum ad ruinam populi instituuntur, qui plus volunt praesse quam prodesse in [Col. 1035B] Ecclesiis Dei. Sed considerare oportet quod scriptum est: Quae dicunt vobis bona, facite; et, quod absit, si illi mala faciunt, facere nolite. Et alibi scriptum est: »Qui proficere studet, non consideret quid male alii faciunt, sed quid boni ille facere debeat.« Nam illi boni qui Ecclesiis catholicis praesunt, quae vobis recta praedicant, et operibus complent, duplicia bona populis ostendunt, adimplentes illud evangelicum praeceptum: Sic luceat lux vestra coram hominibus, ut videant opera vestra bona, et glorificent Patrem vestrum qui in coelis est.

Ergo charissimi, ut Spiritus sanctus per prophetam dicit: Effundam super vos aquam mundam, et mundabimini ab omnibus inquinamentis, et omnibus idolis vestris universis; mundabo vos, et dabo vobis cor [Col. 1035C] novum, et spiritum ponam in medio vestri. Et in Evangelio: Nemo intrat in regnum Dei, nisi qui renatus fuerit ex aqua et Spiritu sancto, hoc est, nisi qui crediderit et baptizatus fuerit. Ideo, fratres, ad memoriam vestram reducimus quale pactum in ipso baptisterio cum Deo fecimus, v. g., cum interrogati singuli nomen nostrum a sacerdote fuimus, quomodo diceremur, respondisti autem tu, si jam poteras respondere, aut certe qui pro te fidem fecit, qui de fonte suscepit, et dixit: Joannes dicitur, aut aliud nomen. Et interrogavit sacerdos: Joannes, abrenuntias diabolo, et omnibus operibus ejus, et omnibus pompis ejus? Respondisti, abrenuntio, hoc est, despicio et derelinquo omnia opera mala et diabolica. Post istam abrenuntiationem diabolo et omnibus [Col. 1035D] operibus ejus, interrogatus es a sacerdote: Credis in Deum Patrem omnipotentem, creatorem coeli et terrae? Et respondisti: Credo. Et iterum: Credis et in Jesum Christum Filium ejus unicum, Dominum nostrum, qui conceptus est de Spiritu sancto, natus ex Maria virgine, passus sub Pontio Pilato, crucifixus, mortuus et sepultus, descendit ad inferna, tertia die resurrexit a mortuis, ascendit ad coelos, sedet ad dexteram Dei Patris omnipotentis, inde venturus judicare vivos et mortuos? Et respondisti Credo. Et tertio interrogavit sacerdos: Credis in Spiritum sanctum, sanctam Ecclesiam catholicam, sanctorum communionem, et remissionem peccatorum, carnis resurrectionem, et vitam aeternam? Respondisti aut tu, aut patrinus [Col. 1036A] pro te, Credo. Ecce pactio qualis et promissio vel confessio vestra apud Dominum tenetur, et credens baptizatus es in nomine Patris, et Filii, et Spiritus sancti in remissione omnium peccatorum, et unctus es a sacerdote chrisma salutis in vitam aeternam, et induit corpus tuum veste candida, et Christus animam tuam induit gratiam coelestem, et assignatus est tibi sanctus angelus ad custodiendum te, et acceptum nomen Christianum in Ecclesia catholica annumeratus factus es membrum Christi, ut ait Apostolus: Vos estis Christi corpus, et membra de membro ejus. A Christo enim Christiani numerati sunt. Non se autem glorietur Christianus, qui nomen habet, et facta non habet. Christianus ille est qui Christum in omnibus imitatur et sequitur, ut ait [Col. 1036B] apostolus: Qui se dicit in Christum credere, debet ambulare sicut et ille ambulavit; et qui se dicit credere in Deum, et mandata ejus non custodit, mendax est. Et ipse Dominus in Evangelio ait: Si diligitis me, mandata mea servate. Oportet ergo nos, fratres, qui baptizati sumus, et mandata Dei percepimus, custodire sicut Spiritus sanctus per Scripturam sacram admonet facere, hoc est, divertere a malo et facere bonum. Quid est, divertere a malo, nisi diabolum cum omnibus operibus ipsius derelinquere? Mala ergo sunt octo principalia vitia, quae demergunt homines in interitum et perditionem: cupiditas, gula, fornicatio, ira, tristitia, acedia, vana gloria, superbia; ex quibus octo vitiis plurima alia mala vitia et peccata oriuntur, quae dinumerare longum [Col. 1036C] est; tamen, propitio Christo, in antea aliquid breviter vobis inde habemus dicere. Ideo, charissimi, rogamus charitatem vestram, ut interna aure cordis vestri audiatis quid vobis de haec vitia superscripta Dominus per semetipsum, vel per sanctam Scripturam prohibet, ut nunquam ea faciatis, et qui fecerit, quomodo debet emendare.

De cupiditate autem dicit, non concupiscere rem proximi tui. Et per Salomonem: Nihil est scelestius quam amare pecuniam. Et per Apostolum: Radix omnium malorum est cupiditas. De gula vero dixit: Cavete autem gulam per quam primus homo Adam de paradiso ejectus est, quia scriptum est: Nolite seduci in satietatem ventris. Et per prophetam: Haec fuit iniquitas Sodomorum, superbia et saturitas panis, et [Col. 1036D] abundantia. Et apostolus: Carnis curam ne feceritis in desideriis. Et Dominus in Evangelio: Veh qui saturati estis, quoniam esurietis. Nemo fornicationem faciat, quia in lege Dominus ait: Qui dormierit cum masculo coitu femineo, aut qui operatus est nefas, morte moriatur. Et Apostolus ait: Fornicatores et adulatores [Lege adulteratores] Deus judicabit. Omnis enim immunda pollutio fornicatio dicitur. Et iterum Apostolus ait: Neque fornicarii, neque masculorum concubitores, neque molles regnum Dei possidebunt. Nullus in corde suo iracundiam contra proximum suum teneat, quia Dominus in Evangelio ait: Qui irascitur fratri suo, reus erit judicio. Et Apostolus: Ira viri Dei justitiam non operatur. Et: Sol non occidat [Col. 1037A] super iracundiam vestram. Nolite tristari pro rebus transitoriis, quia scriptum est: Tristitia saeculi mortem operatur. Nemo otiositatem faciat, quia scriptum est: Anima autem nihil operantis esuriit. Et iterum: Otiositas inimica est animae. Et Apostolus ait: Qui non vult operari, nec manducet. Vanam gloriam contemnite. Quodcunque ornandi causa, vel laudis ab hominibus fecerimus, vana gloria nuncupatur. Unde scriptum est: Quoniam Deus dissipat ossa eorum qui hominibus placent. Et Apostolus ait: Nolite fieri inanis gloriae cupidi. Et item Apostolus: Si hominibus placerem, Christi servus non essem. Et Dominus in Evangelio ait: Attendite ne justitiam vestram faciatis coram hominibus, ut videamini ab hominibus, alioquin mercedem non habetis apud Patrem [Col. 1037B] vestrum, qui in coelis est. Superbiam fugite, quia immundus est ante Deum omnis qui exaltat cor suum. Et iterum: Superbis Deus resistit, humilibus vero dat gratiam. Et iterum: Qui se exaltat humiliabitur. Nullus homicidium faciat, quia scriptum est: Quicunque effuderit sanguinem humanum, fundetur sanguis ipsius. Et Dominus ait: Non occides; qui autem occiderit, reus erit judicio. Et Apostolus ait: Omnis homicida non habet partem in vitam aeternam. Nemo adulterium committat, quia in lege Dominus ait: Non concupisces uxorem proximi tui. Et Apostolus dicit: Neque adulteri regnum Dei possidebunt. Et Dominus ait: Omnis qui viderit mulierem ad concupiscendam eam, jam moechatus est eam in corde suo. Legitimum conjugium nullus separare praesumat, [Col. 1037C] nisi ex amborum consensu propter amorem Christi qui ait: Qui reliquerit uxorem, et reliqua, centuplum accipiet, et vitam aeternam possidebit. Et propter fornicationem, quia Pharisaei tentantes Dominum Jesum Christum interrogaverunt eum: Si licet homini dimittere uxorem suam quacunque ex causa? Respondens Jesus ait: Non legistis quia qui fecit ab initio hominem, masculum et feminam fecit eos? Et dixit: Propter hoc relinquet homo patrem et matrem, et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit homo non separet. Dicunt illi: Quid ergo Moyses mandavit dare illi libellum repudii et dimittere de domo sua? Ait illis: Quoniam Moyses ad duritiam [Col. 1037D] cordis vestri permisit vobis uxores vestras dimittere; ab initio autem non fuit sic. Dico autem vobis, quia quicunque dimiserit uxorem suam, nisi ob causam fornicationis et aliam duxerit, moechatur; et qui dimissam duxerit moechatur. Unde Apostolus ait: Praecipio, non ego, sed Dominus, uxorem a viro non discedere. Et iterum: Alligatus es uxori? noli quaerere solutionem. Solutus es ab uxore? noli quaerere uxorem. Et alibi scriptum est: Qui adulteram tenet, stultus et impius est. Ubicunque igitur est fornicatio, aut fornicationis suspicio, libere uxor dimittatur. Quod ergo sterilis est, si deformis, si aetate vetula, si fetida, si temulenta, si malis moribus, si luxuriosa, si fatua, si gulosa, si vaga, si jurgatrix, si maledica; tenenda [Col. 1038A] erit istiusmodi, velis nolis, et qualiscunque accepta, habenda; cum esses liber, sponte te subjecisti. Nemo incoestis conjunctionibus se coinquinet, quia Dominus in libro Levitico, quando legem ad populum dedit, ait: Ego Dominus: omnis homo ad proximam sanguinis sui non accedat. Turpitudinem patris tui et matris tuae, et uxoris patris tui, non discooperies; turpitudinem sororis tuae et filiae filii tui, vel nepotis, et filiam filiae uxoris patris tui, et sororem patris tui et sororem matris tuae, et patris tui, non revelabis; nec accedas ad uxorem ejus qui tibi affinitate conjungitur. Turpitudinem uxoris filii et uxoris fratris tui, et uxoris tuae et filiae ejus, non revelabis; filiam filiae ejus, et filiae ejus, non sumes ut reveles ignominiam ejus, quia caro illius sunt, et talis coitus incestus est. Et iterum ipse [Col. 1038B] Dominus ait: Qui dormierit cum noverca sua, et cum nuru sua, uterque moriatur. Et qui supra uxorem filiam duxerit matrem ejus, vivus ardebit cum eis; et qui coierit cum uxore patrui vel avunculi sui, morientur. Et alibi scriptum est, usque ad sextum generis gradum consanguinitas constituta est [a 1Kb] , ut sicut sex aetatibus mundi generatio et hominis status finitur, ita propinquitas generis tot gradibus terminaretur.

Ad mulierem menstruatam nullus accedat, quia Dominus ait: Ad mulierem quae patitur menstruum ne accesseris. Iterum ibi: Mulier quae, redeunte mense, patitur fluxum sanguinis, septem diebus separabitur. Omnis qui tetigerit eam immundus erit. Et iterum ibi: Si coierit cum ea vir tempore sanguinis menstrualis, immundus erit. Et per Ezechiel prophetam Dominus [Col. 1038C] ait: Ad mulierem menstruatam non accedes. Nullus avarus sit, quia Apostolus ait: Agite nunc divites, plorate ululantes in miseriis, quae advenient vobis; divitiae vestrae putrefactae sunt, et vestimenta vestra a tineis comesta sunt; aurum et argentum vestrum aeruginavit, et aerugo ipsa vobis in testimonium erit, et manducabit carnes vestras, sicut ignis. Et iterum Apostolus ait: Neque avari regnum Dei possidebunt. Et Dominus in Evangelio: Qui habet duas tunicas, det non habenti, similiter et escam.

Usuras nullus praesumat accipere, quia Dominus ait: Non fenerabis fratri tuo ad usuram pecuniam, nec fruges, nec quamlibet aliam rem. Et iterum: Si attenuatus fuerit frater tuus, non accipias usuras ab eo, [Col. 1038D] amplius quam dedisti. Et Dominus in Evangelio: Qui petit a te, da ei, et volenti mutuare a te, ne avertaris. Nemo mensuras duplices nec stateras injustas habeat, quia Dominus ait: Non habebis in saeculo diversa pondera, majus et minus; nec erit in domo tua major et minor; pondus habebis justum et verum, modius aequalis et justus erit tibi (Deut. XXV, 15). Et Dominus in Evangelio ait: Quid enim proficit homini et si lucretur universum mundum, se autem ipsum perdat? Et iterum ipse Dominus: Prout vultis ut faciant vobis homines bona, et vos facite illis. Similiter hominem captivare non praesumatis, quia Dominus in lege ait: Qui furatus fuerit hominem, et vendiderit eum, et convictus fuerit noxae, morte moriatur. Et [Col. 1039A] iterum: Non facias columniam proximo tuo, neque opprimas eum. Et quod tibi non vis, alii ne feceris. Furtum nemo faciat, quia Dominus in lege ait: Non furtum facies. Et Apostolus ait: Neque fures regnum Dei possidebunt. Et Dominus: Non concupisces rem proximi tui. Per fortia (sic) autem per malo ingenio nullus alteri aliquid tollat, quia Dominus per Prophetam ait: Per vim nihil rapueris. Et in Evangelio Dominus: Neminem conveniatis, neque calumniam faciatis, et contenti estote stipendiis vestris. Et Apostolus: Neque rapaces regnum Dei possidebunt.

Nullus injuste judicet causam proximi sui, neque pro amore parentum et amicorum, vel alicujus amore; nec propter munera vel odium, nemo fraudet judicium suum, quia in Deuteronomio Dominus ait: [Col. 1039B] Non pervertes judicium. Et per prophetam Dominus ait: Veh qui justificatis impium prae muneribus, et justitiam justi aufertis ab eo. Et Dominus in Evangelio: In quo enim judicio judicaveritis, judicabimini, et in qua mensura mensi fueritis remetietur vobis. Nolite injuste injuriam facere alicui, nec malum pro malo reddere, quia Dominus per prophetam ait: Hominem non contristaveris. Et Apostolus: Nolite malum pro malo alicui reddere. Et in Evangelio Dominus: Diligite inimicos vestros, et benefacite his qui vos oderunt, benedicite maledicentibus vobis, orate pro calumniantibus vos. Et qui perculit te in maxillam, praebe ei et alteram. Et ab eo qui aufert tibi vestimentum etiam tunicam noli prohibere. Omnia autem petenti te tribue. Et: Qui aufert quae tua sunt, non repetas. [Col. 1039C] Nolite injuste opprimere peregrinum, nec viduam, nec orphanum, nec pauperem, quia in Exodo Dominus ait: Advenam non contristaveris; viduae et pupillo non nocebis. Et iterum: Non negabis mercedem indigentis. Et in propheta ait: A pauperis injuria averte manum tuam.

Nemo perjuret, quia Dominus ait: Non perjurabis, reddes autem Domino juramenta tua. Et Apostolus: Nolite jurare, neque per coelum, neque per terram, neque alio quocunque juramento. Et in Salomone: Vir multum jurans implebitur iniquitate et non discedet de domo illius peccatum. Et Dominus in Evangelio: Non jurare omnino, neque per coelum, neque per terram, neque per caput tuum. Sit autem sermo tuus, est, est, non, non. Quod autem his abundantius est, a malo [Col. 1039D] est. Falsum testimonium nemo praesumat dicere, nec consentire, quia scriptum est: Falsus testis non erit impunitus. Et alibi: Qui autem diligit iniquitatem, odit animam suam. Qui dicit testimonium falsum particeps est eorum qui crucifixerunt Christum. Non blasphemetis, quia Dominus ad Moysen ait: Qui blasphemaverit nomen Domini, morte moriatur. Et Dominus in Evangelio ait: Qui blasphemavit in Spiritum sanctum non remittitur ei neque hic, neque in futuro. Et Apostolus: Omnis amaritudo, ira, indignatio et blasphemia, auferatur a vobis. Cum omni malitia omne mendacium non dicatis. Omne quod mendacium est, peccatum est. Os quod mentitur occidit [Col. 1040A] animam. Et iterum: Perdes eos qui loquuntur mendacium. Fugite inhonesta verba. Unus sermo cito polluit mentem. Et in Evangelio Dominus ait: Ex abundantia cordis os loquitur. Bonus homo de bono thesauro profert bona; malus homo de malo profert mala. Multiloquium non amate, quia in Propheta scriptum est: Vir linguosus non dirigetur super terram. Et iterum: Mors et vita in manibus linguae. Et in Evangelio: Omne verbum otiosum, quod locuti fuerint homines inter se, reddent rationem de eo in die judicii. Ex verbis tuis condemnaberis. Nemo sit facilis ac promptus in risu, quia scriptum est: Risus dolore miscebitur, et extrema gaudii luctus praeoccupat. Risum deputavi errorem, et gaudio dixi: Frustra decipitur. Et iterum: Stultus in risu exaltat vocem suam. [Col. 1040B] Et in Evangelio: Veh vobis qui ridetis nunc, quia lugebitis et flebitis.

Nullus detrahat proximum suum. Detractio grave peccatum est, unde scriptum est: Qui detrahit, eradicabitur de terra viventium. Et Apostolus ait: Nolite detrahere de alterutro, fratres. Quando alteri detrahis, te ipsum discute. Nunquam alium detrahit, qui seipsum bene perspexerit. Unde Dominus in Evangelio: Quid autem vides festucam in oculo fratris tui, et trabem in oculo tuo non vides? Nemo maledicat, quia in Levitico Dominus ait: Qui maledixerit patri suo et matri, morte moriatur. Et Apostolus: Nolite maledicere. Et iterum ipse: Neque maledici regnum Dei possidebunt. Invidiam contra proximum suum nullus habeat, quia scriptum est: Invidia diaboli [Col. 1040C] mors introivit in orbem terrarum. Et quia per invidiam crucifixus est Christus; et ideo qui invidiam habet proximo suo, crucifigit Christum. Nemo hominem odio habeat, sed vitia et peccata. Odium enim a regno Dei hominem excludit. Unde Apostolus ait: Qui non diligit, manet in morte. Omnis qui odit fratrem suum, homicida est. Et scias quia omnis homicida non habet vitam aeternam in se manentem. Et Dominus in Evangelio: Si non dimiseritis hominibus peccata eorum, nec Pater vester coelestis dimittet vobis peccata vestra. Nolite lites et scandala concitare; fugite autem omnes inimicitias, contentiones, aemulationes, rixas, dissentiones, sectas, et reliqua his similia, ut ait Apostolus: Qui talia agunt, regnum Dei non possidebunt.

[Col. 1040D] Nolite manducare [a 1Kb] morticinium, neque sanguinem, neque animalia, vel apes, quas bestiae, vel canes, vel accipiter consummaverunt, si mortua inveniuntur, quia in Levitico Dominus ait: Sanguinem universae carnis non comedetis, quia anima carnis in sanguine est. Et: Quicunque comederit illud, interibit anima ejus. Et iterum: Morticinium et captum a bestia non comedent. Et quatuor capitula Actus apostolorum praeceperunt abstinere a fornicatione, et suffocato, et sanguine, et idololatria. Nullus se inebriet, quia ait Apostolus: Nec ebriosi regnum Dei possidebunt. Et alibi: Nolite inebriari vino, in quo est luxuria. Et Dominus in Evangelio: Videte [Col. 1041A] ne graventur corda vestra in crapula, et ebrietate, et curis saecularibus. Nullus alium cogat aut importune roget aliquem plus bibere quam oportet, quia Dominus per prophetam ait: Veh qui consurgitis mane ad ebrietatem sectandam, et potandum usque ad vesperum, ut vino aestuetis. Et iterum: Veh qui potentes estis ad bibendum vinum, et viri fortes ad miscendum ebrietatem. Et per Joel prophetam Dominus ait: Expergiscimini ebrii, et flete, et ululate omnes qui bibitis vinum in dulcedine. Non solum vino inebriantur homines, sed etiam ex caeteris potandi generibus, quae vario modo conficiuntur. Unde et Nazaraeis praeceptum est vinum et siceram omnino non bibere, utraque enim ebrios faciunt, et luxuriam carnis aequaliter gignunt.

[Col. 1041B] Nulla mulier potionis abortum accipiat, ne filius aut conceptus aut renatus occidat, et nullas diabolicas potiones mulieres debent accipere, per quas jam non possint concipere. Mulier quae hoc fecerit, quantoscunque parere poterit, tantorum homicidiorum se ream cognoscat esse.

[a 1Kb] Noli adorare idola, non ad petras, neque ad arbores; non ad angulos, neque ad fontes, ad trivios nolite adorare, nec vota reddere. Praecantatores et sortilegos, et karagios, aruspices, divinos, ariolos, magos, maleficos, sternutus, et auguria per auriculas, vel alia ingenia mala et diabolica nolite facere nec credere. Nam Vulcanalia et calendas observare, laurus operire, pedem observare, estundere super truncum frugem, et vinum et panem in fontem mittere, [Col. 1041C] mulieres in tela sua Minervam nominare, et Veneris aut alium diem in nuptiis observare, et quo die in via exeatur attendere, omnia ista quid aliud nisi cultura diaboli est? Karachares herbas succincto nolite vobis vel vestris appendere. Tempestarias nolite credere, nec aliquid pro hoc eis dare. Qui impurias, quae dicunt homines super tectus mittere, ut aliqua futura possint eis denuntiare, quod eis bona aut mala adveniant, nolite eis credere, quia soli Deo est futura praescire. Servulos et vehiculas in Quadragesima vel aliud tempus nolite ambulare. Viri, vestes femineas, feminae, vestes viriles, in ipsis kalendis, vel in alia lusa quam plurima, nolite vestire. Membra ex ligno facta in trivios et ab arboribus vel alio nolite facere, neque mittere, quia nullam sanitatem [Col. 1041D] vobis possunt praestare. Luna quando obscuratur, nolite clamores emittere. Nolite carminum diabolicum credere, nec super se mittere non praesumat. Nullus Christianorum neque ad ecclesiam, neque in domibus, neque in trivio, nec in ullo loco balationes, cantationes, saltationes, jocus et lusa diabolica facere non praesumat. Mimaritias et verba turpia et amatoria, vel luxuriosa, ex ore suo non proferat. Omnia phylactricia diabolica, et cuncta supradicta nolite ea credere, nec adorare, neque voti illius reddere, neque nullum honorem impendere, quia in Exodo Dominus ait: Non facies tibi sculptile, neque omnem similitudinem, quae est in coelo desuper, [Col. 1042A] et quae in terra deorsum, nec horum quae sunt in aquis sub terra; non adorabis ea, neque coles. Et iterum: Qui immolaverit diis, occidetur, praeter Domino soli. Et in Levitico Dominus: Non augurabimini, neque observabitis somnia. Et iterum in Deuteronomio: Ne inveniatur qui ariolos suscitetur, et observet somnia atque auguria, nec sit maleficus, nec incantator, nec pythones consulat, neque divinos, nec exquirat a mortuis veritatem, omnia haec abominatur Dominus. Et iterum Dominus: Non induetur vestem virilem mulier, nec vir utetur veste feminea. Abominabilis enim apud Deum est qui haec facit. Et iterum: Maledictus homo qui facit sculptile. Et Propheta: Haec dicit Dominus Deus Israel: Non vos seducant prophetae vestri qui sunt in medio vestri, et divini vestri. Et ne attendatis ad somnia [Col. 1042B] vestra, quae somniatis, quia falsum ipsi prophetant vobis, sed Deum trinum et unum adorate et honorificate.

Et ad sanctam Ecclesiam oblationes, et ceriolos, et oleum, et incensum, et primitias, et decimas, et eleemosynas, et omnia bona vestra reddite; et tenete solemnitates praeclaras et dies dominicos, et festas sanctorum martyrum et confessorum. Venite ad vigilandum et adorandum Deum et missas audiendum, et sacrificium, secundum quod dicit sacra Scriptura, accipiendum. Et nullus in ipsa Ecclesia, vel ubi lectio divina recitatur, verbosare praesumat, sed lectiones sacras libenter audite, quid per Moysen Dominus ait: Audi Israel et tace. Diem Dominicum nolite contemnere, sed cum reverentia colite. Opus [Col. 1042C] servile, id est, agrum, pratum, vineam, vel si quae gravia sunt, in eo non faciatis; nec causas, nec calumnias inter vos nolite dicere die Dominico, praeter tantum quod ad necessitatem reficiendi corpusculum pro excoquendo pertinet cibo, quia ipse dies Dominicus primus creatus est, et in ipso tenebrae remotae sunt, et lux apparuit, et in eo formata sunt elementa mundi, et creati sunt angeli. In eo die de terra Aegypti, velut e tenebris peccatorum, quasi per fontem baptismi, per mare Rubrum populus fuit liberatus. In eo die coelestis cibus, id est, manna hominibus primo data est. De ipso mandavit Moyses ad populum: Observabitis diem primum et novissimum. Et de ipso dicit Propheta: Haec est dies quam fecit Dominus, exsultemus et laetemur in ea. In ipso [Col. 1042D] quoque a mortuis resurrexit Christus, in ipso die de coelis super apostolos sanctus descendit Spiritus. Qui ideo Dominicus appellatur, ut in eo, a terrenis operibus vel a mundi illecebris abstinentes, tantum divinis cultibus serviamus. Ideo rogamus vos ut dum tanta et talia sacra testimonia de ipso die proferuntur, ut ipso die, sicut decet Christianis, juxta quod scriptum est, cum magno honore et diligentia, in amore Christi pro retributione aeternae vitae custodiatis.

Decimas ex omnibus fructibus suis nemo teneat, quia in Exodo Dominus ait: Decimas tuas et primitias tuas non tardabis offerre. Et in Levitico: Omnes decimae terrae, sive de fructibus, sive de bonis arborum, [Col. 1043A] Domini sunt: boves et oves, et capreae, quae sub pastoris virga transierunt, quidquid decimum venerit, sanctificabitur Domino. Non eligetur nec bonum, nec malum, nec altero commutabit. Si quis mutaverit, et quod mutatum est sanctificabitur Domino, et non redimetur. Et in Exodo: Primitias frugum terrae tuae deferes in domo Domini tui. Quod voverit Domino, nullus tardet reddere, quia in Numero Dominus ait: Cum voveris Domino Deo tuo, non tardabis reddere, quia requirit illum Dominus Deus tuus; et si moratus fueris, reputabitur tibi in peccatum; si vero nolueris polliceri, absque peccato eris. Observabis et facies sicut promisisti Domino Deo tuo propria voluntate et ore quod locutus es.

Nemo cum capitalia crimina admiserit, antequam [Col. 1043B] confessionem suam donet, et veram poenitentiam agat per consilium sacerdotis, secundum ordinem ecclesiasticum, corpus et sanguinem Domini communicare non praesumat, quia in Levitico Dominus ait: Omnis homo qui accesserit de stirpe vestra ad ea quae consecrata sunt, et quae obtulerunt filii Israel Domino, in quo est immunditia, peribit coram Domino, quia ego sum Dominus. Et Apostolus ait: Quicunque manducaverit panem, et biberit calicem Domini indigne, reus erit corporis et sanguinis. Probet autem seipsum homo; et sic de pane illo edat, et de calice bibat; qui enim manducat et bibit indigne, judicium sibi manducat et bibit, non dijudicans corpus. Ideo inter vos multi infirmi et imbecilles, et dormiunt multi. Nullus Christianus a corpore et sanguine Christi se [Col. 1043C] abstrahere vel prolongare patiatur, quia Dominus in Evangelio ait: Ego sum panis vivus qui de coelo descendi. Si quis manducaverit ex hoc pane, vivet in aeternum; et panis quem ego dabo caro mea est pro mundi vita. Et iterum: Qui manducat meam carnem, et bibit meum sanguinem, in me manet et ego in eo. Et iterum: Nisi manducaveritis carnem filii hominis, et biberitis ejus sanguinem, non habebitis vitam in vobis. Ideo admoneo vos, ut quicunque Christianus post baptismum criminalem culpam fecit, puram confessionem ad sacerdotem donet, et veram poenitentiam agat, et post actam poenitentiam, tempore quo ei sacerdos constituerit, oblationem suam ad sacerdotem offerat, et corpus et sanguinem Christi communicare faciat.

[Col. 1043D] Igitur, charissimi, consideremus quod scriptum est: Contrariis contraria sanantur. Et quod Dominus per Prophetam ait: Quiescite agere perverse, et discite benefacere. Et iterum: Declina a malo et fac bonum. Et Apostolus: Exspoliate vos veterem hominem, et induite novum. Et iterum: Noli vinci a malo, sed vince in bono malum. Et iterum: Apprehendite loricam justitiae et galeam salutis, et gladium spiritus, quod est verbum Dei. Et illud: Nox praecessit, dies autem appropinquavit. Deponamus itaque opera tenebrarum, et induamus nos arma lucis, sicut in die honeste ambulemus. Ecce quomodo nos pius Dominus admonet, ut de malo ad bona nos convertamus. Obsecro itaque vos, fratres, ut quicunque talia quae [Col. 1044A] supra memoravimus, et iis similia, contra praeceptum Domini, fecit, de misericordia nunquam desperet, quia per prophetam Dominus ait: Nolo mortem peccatoris, sed ut convertatur et vivat.

Sed unusquisque cum fide recta ad sacerdotem, sicut jam supra dictum est, confessionem puram indonet, et veram poenitentiam agat; et quod male fecit perfecte defleat, et justis laboribus eleemosynis et bonis operibus se emendet; et caveat ut amplius non peccet, quia scriptum est: Lavamini, mundi estote. Et: Qui abscondit scelera sua, non dirigetur. Et qui confessus fuerit, et reliquerit ea, veniam merebitur. Et illud: Cum conversus ingemueris, tunc salvus eris. Et in Evangelio: Poenitentiam agite, appropinquavit vobis regnum coelorum. Et Apostolus: Confitemini [Col. 1044B] alterutrum peccata vestra. Et ideo, charissimi, dum Dominus per tanta testimonia et praecepta sua suprascripta nos admonet, ut cessemus ab omni opere malo, et convertamur ad omne opus bonum; quare tam tardi sumus ad convertendum vel emendandum, dum Domini auxilio in nostra sint potestate remedia, quia pius Dominus indulgentiam nobis in praesenti tempore, et in futuro gloriam aeternam promittit? Pensemus, ergo, fratres, illud quod Dominus per prophetam ait: Nolite tardare converti ad Dominum, et ne differatis de die in diem; nescitis quid afferat superventurus dies, a mane usque ad vesperum mutabitur tempus. Et alibi: Hodie si vocem ejus audieritis, nolite obdurare corda vestra. Et Dominus in Evangelio: Videte ne fiat fuga vestra in hieme [Col. 1044C] vel Sabbato. Et iterum: Vigilate et orate, quia nescitis diem neque horam. Et apostolus: Quae est enim vita vestra? Vapor est ad modicum parens, deinceps exterminabitur.

Igitur dum dies transeunt, finis noster appropinquabit: admonemus et supplicamus, charissimi fratres, ut qui fuit cupidus vel avarus, et alicui malo ordine dolebat et sua injuste retinebat, sit in eleemosynis largus, quia Dominus in Evangelio ait: Ne solliciti sitis de crastino. Et idem ipse Dominus - Stulte, hac nocte animam tuam repetunt a te, quae autem parasti cujus erunt? Et Apostolus dixit: Habentes alimenta, et quibus tegamur, his contenti simus. Et alibi: Qui habuerit substantiam mundi et viderit [Col. 1044D] fratrem suum necesse habere et clauserit viscera sua ab eo, quomodo charitas Dei manet in eo? Et iterum Dominus in Evangelio: Quod superest date eleemosynam, et erunt omnia munda vobis. Et iterum Dominus: Vendite quae possidetis, et date eleemosynam, et facite vobis sacculos qui non veterascunt, thesaurum non deficientem in coelis. Qui fuit ebriosus et gulosus, sit sobrius et abstinens, parcus et vilis in cibo et potu, ut scriptum est: Caro nos laeta traxit ad culpam? afflicta reducat ad veniam. Multari melius est parum quotidie, quam rarum satis sumere. Et apostolus jejunus frequenter, et Christus jejunavit, qui peccatum non fecit, et ipse dixit: Beati qui esuriunt et sitiunt. Et iterum: Beati qui esuritis, quoniam saturabimini. Qui fuit fornicator vel luxuriosus et adulter, [Col. 1045A] sit purus et castus vel continens, quia ait Apostolus: Corpora vestra membra sunt Christi. Et rursus: Qui adhaeret Domino, unus spiritus est. Fugite fornicationem. Et iterum: Glorificate ergo Deum in corpore vestro. Et iterum ipse: Fratres, vos estis templum Dei, et Spiritus Dei habitat in vobis. Si quis autem templum Dei violaverit, disperdet illum Deus, templum enim Dei sanctum est, quod estis vos. Qui fuit iracundus sit patiens, ut Dominus dixit: Beati pacifici, quoniam filii Dei vocabuntur. Et iterum: In patientia vestra possidebitis animas vestras. Et Apostolus: Patientes estote ad omnes.

Qui fuit tristis pro temporalibus damnis, vel saecularibus curis, sit hilaris et gaudens pro aeternis bonis et repromissionibus, quia in Evangelio Dominus ait: [Col. 1045B] Cum vos oderint homines, et cum separaverint vos, et exprobraverint, et ejecerint nomen vestrum tanquam malum propter Filium hominis, gaudete in illa die et exsultate. Ecce enim merces vestra multa est in coelis. Et iterum: Venite, benedicti Patris mei, possidete regnum quod constitutum est vobis ab origine mundi; ubi lumen indeficiens, ubi gaudium sempiternum. Et Apostolus: Gaudete in Domino semper. Et iterum ipse: Et in omnibus semper gaudete. Qui fuit acediosus, quod est otiositas, sit propriis manibus operans, aut quocunque artificio bonum laborans, unde et ipse habeat, et aliis pro aeterna gloria tribuat, ut scriptum est: Honora Dominum Deum tuum de tuis justis laboribus, et liba illi de justitiae fructibus. Et Propheta: Laborem manuum tuarum manducabis, beatus es et [Col. 1045C] bene tibi erit. Et Apostolus ait: Necessitatibus meis et eorum qui mecum fuerunt hae manus servierunt. Et Dominus ait: Beatius est magis dare quam accipere.

Qui pro vana gloria vel pro laude hominum aliquid faciebat, incipiat pro aeterna retributione et coelesti gloria in bonis operibus soli Deo placere, ut Apostolus ait: Omnia quaecunque facitis ad gloriam Dei facite. Et iterum: Nemo glorietur in hominibus. Et rursum: Quid enim habes quod non accepisti? quid gloriaris, quasi non acceperis? Et Dominus dicit: Nesciat sinistra tua quid faciat dextera tua, ut sit eleemosyna tua in abscondito, et Pater tuus qui videt in abscondito, reddet tibi in palam. Et alibi scriptum est: Nihil pro temporale opinione, sed omnia propter Deum; non propter famam, sed propter vitam aeternam, ut ait Apostolus: [Col. 1045D] Absit mihi gloriari nisi in cruce Domini nostri Jesu Christi, per quem mihi mundus crucifixus est, et ego mundo. Qui fuit superbus sit humilis, ut scriptum est: Humilitas ruinam nunquam incurrit, nunquam ruinam passa est. Despectus esto apud temetipsum. Qui sibi displicet, Deo placet. Quantum es despectior ante oculos humanos, tantum eris pretiosior ante oculos Dei. Cognosce quia Dominus humilis venit, quia se in forma servi humiliavit. Quare ait Apostolus: In humilitate superiores sibi invicem arbitrantes, et reliqua: Hoc enim sentite in vobis, quod et in Christo Jesu, qui cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens, et in similitudinem hominum [Col. 1046A] factus . . . . . ut homo. Humiliavit seipsum factus obediens Patri usque ad mortem. Et reliqua. Et ipse Dominus inquit: Qui se humiliat exaltabitur. Et alibi: Quantum humilior fueris, tantum te sequetur gloriae altitudo. Et item ipse Dominus: Discite a me quia mitis sum et humilis corde. Qui fuit latro, sit idoneus; qui fuit somnolentus sit vigilis; qui fuit bilinguis sit boniloquus; qui fuit detractor, aut invidiosus, sit purus et benignus; qui fuit in verbis otiosis et in malis operibus intentus sit in eloquiis bonis et sanctis operibus perseverans. Qui aliquando in causis justis se implicabat, et ad ecclesiam tarde veniebat, modo frequentius ad eam recurrat, et orationibus sacris se occupet. Qui fuit incredulus, sit fidelis, ut scriptum est: Reputatum est ei ad justitiam. Et alibi: Fides [Col. 1046B] tua te salvum fecit, vade in pace, jam amplius noli peccare. Sed contra singula vitia vel peccata, quae hic longum est enumerare, contrariis virtutibus et bonis operibus, Deo auxiliante, est pugnandum, quia prius oportet derelinquere malum, deinde facere bonum.

Et ut haec quae supra commemoravimus cordibus et sensibus vestris firmiter inhaereant, breviter ad memoriam vestram reducimus. Credimus enim ut quicunque fideliter audierit et crediderit, et in bonis operibus compleverit, per Dei potentiam et misericordiam salvus esse potest, sicut jam supra dictum est. Fratres, credite in Deum Patrem omnipotentem, creatorem coeli et terrae; credite et in Jesum Christum filium ejus unicum Dominum nostrum, qui [Col. 1046C] conceptus est de Spiritu sancto, etc. Videte, fratres, sicut Dominus noster Jesus Christus, XXX annorum passus, tertia die surrexit a mortuis, ita et nos omnis populus in quacunque aetate mortuus fuerit, aut parvulus, aut senex, aut in utero matris vivificatus mortuus fuerit, in XXX annorum aetate resurgemus omnes, ad judicium et peccatores et justi veniemus: justi vero, et qui fuerunt peccatores, qui veram poenitentiam egerunt, et in bonis operibus perseveraverunt, ut in carne percipiant regnum Dei, quia justum judicium Dei est, ut illa anima et caro, quae in praesenti vita veram poenitentiam egit, et propter Christum cruciatum sustinuit, et in bonis operibus perseveravit, ipsa caro, et anima cum Christo et cum omnibus sanctis in paradiso laetetur cum angelis [Col. 1046D] sanctis, sicut Dominus dicit in Evangelio: Venite, benedicti Patris mei, possidete regnum, quod constitutum est vobis ab origine mundi, quia esurivi, et dedistis mihi manducare, et reliqua alia opera bona.

Tunc Justi fulgebunt sicut sol in regno Dei. Ad peccatores autem dicet: Discedite a me, maledicti, in ignem aeternum, qui paratus est diabolo et angelis ejus, quia esurivi, et non dedistis mihi manducare, et reliqua bona quae non fecerunt. Quia et hoc justum judicium Dei est, ut illa caro et anima, quae hic in praesente vita peccavit, et poenitentiam veram non egit, et in malis operibus perseveravit, ipsa caro et anima in inferno crucietur, quia Dominus in Evangelio ait: Zizania colligite fasciculis ad comburendum. [Col. 1047A] Zizania homines peccatores sunt. De hominibus peccatoribus incendere debet infernus: Alligate fasciculos ad comburendum, hoc est, homicidae cum homicidis, adulteri cum adulteris, rapaces cum rapacibus, ut quicunque hic similes fuerunt in culpa, ibidem similes erunt in tormentis. Quantum majora peccata commiserint homines, tantum ferventius fervet in illos ignis aeternus. Credite ergo, charissimi, Patrem et Filium et Spiritum sanctum unum Deum in Trinitate. Diligite eum ex toto corde et ex tota mente, et diligite proximos vestros, sicut vosmet ipsos. Nullus ex vobis homicidium faciat, non adulterium, non fornicationem et libidinem: immunditiam et impudicitiam fugite. Furtum non facietis, non concupiscetis rem proximi vestri, falsum testimonium [Col. 1047B] non dicetis, iram non perficietis, iracundiam usque ad noctem non reservetis, sed ante solis occasum in pacem redite. Dolum et malitiam in cordibus vestris non teneatis, falsam pacem inter vos non faciatis, non mentiatis in invicem. Nolite jurare, nec perjurare; malum pro malo non reddite; injuste et injuria vel malo ordine nulli homini faciatis; sed si aliquis vobis injuriam fecerit, propter Deum patienter sustineat. Inimicos vestros diligite, et pro ipsis orate. Non maledicetis, et si quis vos maledixerit, non maledicetis, sed amplius benedicite; et persecutionem propter justitiam sustinete. Nullum hominem odio habeatis, sed vitia et peccata. Non sitis superbi, ebriosi, non concupiscentiae gulam sectantes; non sitis somnolenti, non pigri, non [Col. 1047C] otiositatem vacantes. Nolite detrahere invicem, nolite esse murmuriosi, multum loqui et verba varia non ametis; multum risum nolite diligere, sed peccata et negligentias vestras cum lacrymis et gemitu . . . . . die noctuque in oratione Dei misericordiam deprecate, ut mala vestra praeterita et praesentia vobis indulgeat, et ut inantea non peccetis, custodire jubeat. Idololatria, veneficia, inimicitias, contentiones, aemulationes, rixas, animositates, provocationes, haereses, invidiam, zelum, commessationes, nolite et alia facere, quia Apostolus contestatur ut hoc non faciatis. Omnia quae Deus per Scripturam sanctam jussit ut non faceret homo, nullus Christianus praesumat hoc facere; et quicunque contra praeceptum Dei fecit, [Col. 1047D] cito per puram confessionem et veram poenitentiam cum operibus bonis et eleemosynis justis se emendet, ante quam mors illum subito rapiat. Omnia quae per sacram Scripturam Deus praecepit facere, in omnibus custodite. Diligite amicos in amore Dei, et inimicos vestros diligite propter Deum. Ubicunque fueritis, ut ait Apostolus, orate sine intermissione, et in omnibus Deo gratias agite. Ad Ecclesiam cum devoto animo et fide recta saepius convenite, praecipue omnibus diebus Dominicis, et cunctas festivitates praeclaras, tam vespertinis vigiliis et matutinis, quam ad missas celebrandas vos frequentate. Et ibi nullas causas ad judicandum audeat proferre, et negotia non faciat, et fabulas otiosas ex ore suo non proferat. Ballationes et saltationes, vel cantica turpia [Col. 1048A] et luxuriosa, velut sagittam diabolicam fugite, nec ad ipsas ecclesias nec in domibus vestris nec in plateis, nec in nullo alio loco facere non praesumatis, quia hoc de paganorum consuetudine remansit. Omnia phylacteria diabolica, praecantatores, et sortilegos, karagios, et aruspices, divinos, ariolos, magos, maleficos, auguriosos, tempestarios, et cuncta alia mala cum supradicta ingenia diabolica nolite credere, nec adorare, nec vota illis reddere, nec ullum honorem impendere; sed ad sanctam ecclesiam convenite, et in ipsa ecclesia cum silentio orantes et psallentes in cordibus vestris verbum Dei et sacram Scripturam diligenter attendite, ut scriptum Dei; in lege Dei meditate die ac nocte. Vota vestra bona Deo ad ecclesias reddite.

[Col. 1048B] Primitias omnium frugum vestrarum ad benedicendum ad sacerdotes afferte, et sic postea inde manducate. Decimas ex omnibus fructibus et pecoribus vestris annis singulibus ecclesiis reddite, de novem partibus quae vobis remanserint, eleemosynas facite; ex ipsis peccata vestra redimite, ut scriptum est: Eleemosyna a morte liberat, et ipsa purgat peccata (Tob. XII, 9). Qui est dives, et multum habet, multum donet, ut scriptum est: Cui plus creditur, plus ab eo exigitur. Et Apostolus: Habentes alimenta et quibus tegamur, his contenti simus, hoc est victum et vestitum rationale, quantum necesse est, non quantum mala cupiditas quaerit. Quod superest, in eleemosynam necesse est propter vitam aeternam donare. Et qui est pauperior, juxta quod potest, parvum [Col. 1048C] donet, quia et vidua paupera pro duos nummos plusquam divites a Domino collaudata est, et de calice aquae frigidae mercedem non perdere Dominus promisit. Et qui res non habet, unde eleemosynam faciat, habeat bonam voluntatem: ipsa bona voluntas pro facto reputabitur.

Quando ad ecclesiam convenitis, pauperibus secundum vires vestras aut argentum aut aliud aliquid porrigite. Incensum, cereolos, et oleum in luminaribus ecclesiae, juxta quod praevaletis ibidem date, quia Dominus ait: Non apparebitis in conspectu meo vacui. Oblationes quae in altaria consecrantur offerte, et inde post poenitentiam actam et reconciliationem secundum consilium sacerdotis communicate. Et [Col. 1048D] ante plures dies etiam a proprias uxores vestras abstinete, ut sic cum mundo corde sanctum sacrificium accipere possitis. Sacerdotibus vestris honorem impendite, et eis secundum Deum obedite, ut Dominus ait: Qui vos audit me audit.

Filius et filia honoret patrem suum et matrem suam, similiter et omnes Christiani vos invicem honorate, ut scriptum est: Honore invicem praevenientes. Esurientibus date manducare, sitientibus bibere. Hospites praecipue pauperes et peregrinos, colligite in domibus vestris; humanitatem illis impendite, pedes illorum lavate. Nudos vestite, in tribulatione subvenite, indolentes consolate, infirmos visitate, mortuos sepelite, in carcerem requirite, et de bonis vestris eis ministrate. Viduas [Col. 1049A] et orphanos in tribulationes eorum adjuvate; pauperes et omnes oppressos a pravis hominibus, vel de iniquo judicio et quantum potestis, adjutorium praestate. Judicium rectum semper et justitiam conservate; misericordiam in omnibus facite; pacem cum omnibus et ipsi in vobis habete; et eos qui discordes sunt ad concordiam revocate.

Symbolum et Orationem Dominicam et ipsi tenete, et filios et filias vestras docete, ut et ipsi teneant. Filios quos ex fonte suscepistis in baptismo, scitote vos fidejussores pro eis apud Deum exstitisse; et ideo eos docete semper, et corripite, et illos omnes subditos vestros, ut sobrie, et caste, et juste, vivant, saepius admonete, atque corrigite statim. Ex corde et ore proferte veritatem; castitatem et [Col. 1049B] continentiam tenete; sobrietatem et parcitatem de potu et cibo habetote; jejunium amate; seniores honorate; juniores vestros in Christi amore spiritualiter diligite, et patientes estote ad omnes. Benefacite his qui vos oderunt. Charitas et gaudium, pax, patientia, benignitas, bonitas, spes, fides, modestia, mansuetudo, continentia, castitas, dilectio sit in vobis, et hoc in bonis cogitationibus et eloquiis et sacris operibus conservate. Humilitatem tenete, omnia custodite, totam spem vestram in Domino ponite; bonum aliquid in vos cum videritis, ad Dei gloriam reputate, qui vobis hoc dedit, non ad vestram laudem. Et malum in vos cum videritis, vestrae culpae et negligentiis vestris hoc sciatis a vobis factum. Timete judicii diem, et pavescite gehennam; desiderate [Col. 1049C] vitam aeternam; cogitationes et verba seu opera vestra diu noctuque semper in bonum custodite. Transitum vestrum de hoc mundo, qui semper appropinquat omni die sperate. Praecepta Dei factis quotidie adimplete, et de Dei misericordia nunquam desperetis; et quod sibi quis fieri non vult, alii ne faciat: et prout vultis ut faciant vobis homines bona, et vos facite illis similiter. Charitatem autem, quae est dilectio Dei et proximi in omnibus conservate.

Nemo se circumveniat, fratres, quia omnis homo qui post baptismum mortalia crimina committit, [Col. 1050A] homicidium et adulterium, fornicationem, furtum, falsum testimonium, perjurium, ebrietatem, vel his similia mortalia crimina perpetratus fuerit, si poenitentiam non egerit, et eleemosynas justas non fecerit, et in bonis operibus non perseveraverit, nunquam intrabit in regno Dei, nec possidebit gloriam aeternam; cum diabolo descendet in inferna, quia Apostolus dicit: Qui talia agunt, regnum Dei non possidebunt. Proinde scriptum est: Nequaquam Deus delinquentibus parcit, quoniam peccatorem aut flagello temporale ad purgationem ferit, aut aeterno judicio puniendum relinquit, aut ipse in se homo quod male commisit, puniendo purgat. Ita proinde est quod Deus delinquenti non parcit. Et alibi scriptum est: Nulla peccata inulta dimittit Deus, hoc est, sine vindicta, [Col. 1050B] quia certe aut nos hic vindicabimus peccata nostra per poenitentiam, aut vindicat illa Deus per severitatem judicii. Et illud certissime credite, quod omnis homo, quamvis peccator, quamvis criminosus fuisset, quanta mala perpetrasset, si veram poenitentiam egerit, eleemosynas justas fecerit, et in bona devotione cum operibus justis mors illum invenerit, nunquam infernum, sed ab angelis elevatur in coelum, et gloriam possidebit aeternam. Unde Dominus dixit: Non judicabitur bis in idipsum. Et Apostolus dicit: Si nos judicaremus, utique a Domino non dijudicaremur, hoc est, ut ille qui hic in praesentem vitam seipsum per poenitentiam judicat ad judicium, iterum non dijudicabitur, qui hic in praesente vita terminabit. Unde scriptum est: Quod si [Col. 1050C] nos perfecte poenitentiam agimus, non solum nostras culpas Deus dimittit; sed post culpas praemia promittit.

Ideo, fratres, festinemus jam emendare vitam nostram, ut quidquid male contra Dei praeceptum fecimus, defleamus et emendemus, et ulterius non peccemus, et conservemus nos in bona voluntate et cogitatione recta cum verbis et operibus sanctis, auxiliante et gubernante Domino nostro Jesu Christo, qui cum Patre et Spiritu sancto vivit et regnat Deus per omnia saecula saeculorum, amen.




ANNO DOMINI DCCLX.
CYPRIANUS CASSINENSIS MONACHUS.




[Col. 1049]
ADNOTATIUNCULA HISTORICA.
(Petr. Diac. lib. de Vir. Illustr. c. 7.)

[Col. 1049C] Cyprianus presbyter sub Petronace abbate in eodem (Cassinensi) coenobio monachus factus, de B. Benedicti miraculis hymnum in ejus festivitate cantandum [Col. 1050C] descripsit. Claruit autem temporibus Leonis, Constantini et Irene imperatorum.




[Col. 1051]
HYMNUS DE S. BENEDICTO.
(Ex Prospero Martinengio et Italiae sacrae tom. II.)



[Col. 1051A] Aureo solis radio perennis
Hac die totus decoratur orbis,
Ut tuis, felix Benedicte, festis
   Clarior adsit.

Bella mirandis opulenta factis,
Signa virtutum, speciale munus
Regulae, praebent tibi sempiterno
   Tempore laudes.

Claret aetatis teneris ab annis
Moribus, vitam quibus ordinasti,
Cum voluptati dederis nec ulli
   Intima cordis.

Deditur tanto prius in triumpho
Vas quidem fractum, muliebre damnum.
Quod puer sanum prece lacrymosa
   [Col. 1051B] Restituisti.

Exhibens sanctum celer institutum
Arctius, summum, studiis relictis
Rebus et patris, fugis, et salubri
   Veste bearis.

Foveras antro tua membra parvo
Mensibus versis novies quaternis,
Quo manens nullis hominum, sed uni
   Notus haberis.

Grata divino tibi festa nutu
Conferunt pastum, latitans videris,
Fama fit, vulnus perit omne mentis
   Vulnere carnis.

Hinc crucis signum vitreum veneni
Poculum frangit, vaga mens fugatur
[Col. 1051C] Virgulae tactu, fluit e cavato
   Marmore lympha.

Insilit ferrum capulo reversum,
Mollis humanos regit unda passus,
Qua tuam ruptus Placidus melotem
   Cernere fertur.

Charus horrendum tulit ales escam,
Fles nimis sontis nece motus hostis:
Et loco cedens solito, petisti
   Lyris [a 1Kb] amoena.

Lubricus strata furit anguis ara,
Aggravat pondus, strepit igne falso:
Sed nihil contra valet inchoatum
   Ferre laborem.

Membra collapso lacerata muro
[Col. 1051D] Sana redduntur, patulo probantur
Fratribus furtim malefacta, regis
   Panditur actus [F., astus].

[Col. 1052A] Noxa libantem necat, et ruina
Sedis electae patet, obtinentur
Spiritus, rapto latitare vino
   Cernitur hydrus.

Objicis fratri quod inane fecit,
Inspicis mensem penitus rebellem.
Copiam prodis, gravidisque somno
   Consulis index.

Perfidos tellus procul egit artus,
Sistit errantem draco, cessit ulcus
Regium, nummi subiere, fugit
   Horrida pestis.

Quod cadit vitrum, patet esse salvum,
Vasa producunt oleum, chelydrus
Pellitur dextra, manuumque lora
   [Col. 1052B] Visio solvit.

Reddito vitae puero, subire
Coelicas sedes animam sororis,
Et velut solis radio sub uno
   Omnia cernis.

Scandit ardenti sacer orbe praesul,
Tu via, coelum, facibus corusca,
Quando ter ternis tribus et Kalendis
   Instat Aprilis.

Te canit laetus chorus angelorum,
Patriarcharumque, et apostolorum,
Et prophetarum, meritis ab omni
   Parte beatum.

Ut sit hujus plebs memor ista laudis,
Hic ames dici pater, hanc decenter
[Col. 1052C] Si doces, laute refove, polumque
   Scandere praebe.

Christe devoti pretium laboris,
Confer istius prece nos juvari,
Cujus exemplo peritura foedi
   Liquimus orbis.

Hymnus hic noster, Benedicte princeps,
Sit tibi semper placidus, tuorum
Qui salus es, lux, decus et perennis
   Laus monachorum.

Meta coelestis pretiosa Regis
Te facit veris celebrem tropaeis.
Unde nos semper petimus frequentes
   Nocte dieque,

Doxa sublimi maneat Parenti,
[Col. 1052D] Ejus et sacro diadema Nato,
Et tibi, virtus utriusque compar,
   Spiritus alme. Amen.




ANNO DOMINI DCCLXVI
S. CHRODEGANGUS, METENSIS EPISCOPUS.




[Col. 1053]
NOTITIA HISTORICA IN S. CHRODEGANGUM.
(Fabric., Bibl. med. et inf. aetat.)

[Col. 1053A] Chrodogangus, aliis Chrotgangus, Grodegangus, Crodogandus, Crodogangus [(a) 1Kb] , Trithemio cap. 255 de S. E., Ruggandus; in epitaphio apud Mabillonium, tom. I, pag. 425 (editionis novae pag. 377):

Rotgangus nomen, gloria Christus erat.
Pipini regis ex sorore nepos et episcopus ab anno 743 ad 766 Metensis, de quo praeter Sammarthanos, tom. III Galliae Christianae, pag. 711, Acta sanctorum ad diem VI Martii, et Acta sanctorum Bened., sec. III, parte II, pag. 204, et Vita Chrodegangi ex Codice saeculi XIII. Guelpherbytano edita a Joanne Georgio Eccardo, tom. I Scriptorum Wurtzeburgensium, pag. 912; Martinus Meurisse, episcopus Madaurensis, in Historia episcoporum Metensium Gallice edita Metis 1634 fol. Scripsit Regulam clericis [Col. 1053B] observandam Metensibus, et in multis vestigia legentem Regulae S. Benedicti. Edidit Lucas Dacherius distinctam in capita 86 Parisiis 1654 4o tom. I Spicilegii, pag. 205 (novae edit. tom. I, pag. 565); sed aliam minus interpolatam constantemque capitibus 34 ex Sirmondi Codice Labbeus, tom. VII Concil., pag. 1444, et ex Labbeo Harduinus, tom. IV, pag. 1181, et novissime Coletus in editione Conciliorum Veneta, tom. IX, post concilium Aquisgranense an. 816, subjuncta etiam interpolata illa canonicorum Regula, ex Chrodogango, concilio illo Aquisgranensi atque aliunde consarcinata. Sinceram quoque dedit Carolus le Cointe, tom. V Annalium Ecclesiae Francorum ad annum Christi 737, pag. 567-587, ex Codice ms. collato cum Dacheriana et Labbeana editione. [Col. 1053C] Plura de hoc Chrodogango Paulus Warnefridus in fragmento de episcopis Metensibus apud Andream du Chesne, tom. I Rer. Franc., pag. 204 seq., ubi normae etiam clero institutae mentio, sicut et apud Sigebertum cap. 78. Excerpta ex illa regula capita quaedam ante Dacherium vulgaverat Joannes Morinus in sylloge poenitentialium libellorum, subjuncta [Col. 1054A] operi de Disciplina veteris Ecclesiae in administratione poenitentiae, quod opus post editionem Paris. 1651 recusum est Bruxellis 1685 et Venetiis 1702 fol. Denique Chrodogangi Privilegium pro Gorziensi abbatia, praeter conciliorum editores Labbeum, Harduinum et Coletum, ad annum 756 offert laudatus le Cointe, tom. V, pag. 562. De Romano Psalmorum cantu in Metensem primum, deinde in alias Galliae Ecclesias per Chrodogangum illato, vide Henrici Warthoni auctarium ad Usserium de Sacris vernaculis, pag. 358.





EPITAPHIUM CHRODEGANGI EPISCOPI METENSIS.
(Mabill. analect. nov. ad. p. 377.)
[Col. 1054B]

Quisquis ab occasu venis hic, vel quisquis ab ortu,
   Praesulis hic cineres scito jacere pii.
Moribus ornatum, virtutum tramite rectum,
   Egregium meritis haec tenet urna virum.
Cui sancti actus, lex meditatio, dogma fidele,
   Rotgangus nomen, gloria Christus erat.
Romulida de sede sibi data pallia sancta
   Extulit, huncque Patrum extulit ille Pater.
Instituit sanctae clerum hinc munia vitae,
   Ordine in Ecclesia luxque decusque fuit.
Exemplo et verbis animos ad coelica regna
   Misit, et in tanta floruit arte satis.
Virtutes retinens, vitiorum monstraque vitans,
   [Col. 1054C] Satque in eo viguit pontificalis apex.
Solator viduis fuit et tutela misellis,
   Sensit et hunc sibimet orphana turba patrem.
Regibus acceptus, populo venerabilis omni,
   Vita ejus cunctis norma salutis erat.
Post vitae cursum senio veniente peractum,
   Terram dat terrae, mittit ad astra animam.




[Col. 1053]
VETERUM TESTIMONIA DE S. CHRODEGANGO.


[Col. 1053C] Sigebertus Gemblacensis, de Script. ecclesiasticis, Cap. 78.

»Chrodogangus, Metensis episcopus, Pippini regis [Col. 1054C] ex sorore nepos, nobilitatem generis nobilitans fervore sanctae religionis, scripsit regulam, quam specialiter Metensis Ecclesiae clericis observandam dedit.« [Col. 1055A] Aliam ergo ab ea quae excusa est, id est, nostram, quae Metensis civitatis pluribus in locis apertissima praefert vestigia.


Paulus diaconus, libro de episcopis Metensis Ecclesiae, Tomo II Francicorum.

»Jam hinc vir egregius et omnibus praeconiis efferendus Chrodogangus antistes eligitur, ex pago Hasbaniensi oriundus patre Sigrammo, matre Landrada, Francorum ex genere primae nobilitatis progenitus. Hic in palatio majoris [a 1Kb] Caroli ab ipso enutritus, ejusdemque referendarius exstitit; ac demum Pippini regis temporibus pontificale decus promeruit. Fuit autem omnino clarissimus, omnique nobilitate coruscus, forma decorus, eloquio facundissimus, tam patrio quam etiam Latino sermone imbutus, [Col. 1055B] servorum Dei nutritor, orphanorum viduarumque non solum altor, sed et clementissimus tutor. Cumque esset in omnibus locuples a Pippino rege, omnique Francorum coetu singulariter electus Romam directus est; Stephanumque venerabiliter papam, ut cunctorum vota anhelabant, ad Gallias evocavit. Hic clerum adunavit, et ad instar coenobii intra claustrorum septa conversari fecit, normamque eis instituit, qualiter in ecclesia militare deberent: quibus annonas vitaeque subsidia sufficienter largitus est, ut perituris vacare negotiis non indigentes, divinis solummodo officiis excubarent. Ipsumque clerum [Col. 1056A] abundanter lege divina, Romanaque imbutum cantilena, morem atque ordinem Romanae Ecclesiae servare praecepit, quod usque ad id tempus in Metensi Ecclesia factum minime fuit.« Tum, pluribus aliis praetermissis quae ad fundatas ab eo Ecclesias spectant: »Rexit Ecclesiam Metensem annis viginti tribus, mensibus quinque, diebus quinque. Obiit pridie Nonas Martias in diebus Pippini regis; requiescit in Gorzia monasterio, quod ipse a fundamentis exstruxit.«


Anastasius S. R. E. Bibliothecarius, in vita Stephani PP. III.

»Dum valide a Longobardorum rege civitates et provincia ista Romanorum opprimerentur, subito conjunxit missus Pippini, regis Francorum nomine, [Col. 1056B] Chrodogangus abbas, per quem misit in responsis omnem voluntatem ac petitionem praedicti sanctissimi papae se adimplere.« Et paulo post:

»Extemplo et missi jam fati Pippini regis Francorum conjunxerunt, id est, Chrodogangus episcopus, et Autcharius dux, quatenus praedictum sanctissimum papam, juxta quod petendo miserat, ad suum in Franciam regem deducerent.«

Et sub finem: »Et dum in Francia esset positus, Chrodogango sanctissimo viro episcopo pallium tribuit, et archiepiscopum ordinavit.«



[REGULA CANONICORUM SECUNDUM RECENSIONEM DACHERII.]




[Col. 1055]
LUCAE DACHERII MONITUM IN SUAM SUBSEQUENTEM REGULAM S. CHRODEGANGI.
(Dacherii Spicileg. tom. I.)

[Col. 1055C] Tanti fecere hanc Chrodogangi sive Codegrandi regulam Patres concilii Aquisgranensis anno partus salutiferi 816 celebrati, ut quidquid ad clericorum mores canonice efformandos conduceret, ad sua (suppresso licet nomine) decreta transtulerint, quod equidem innuere in annotatiunculis haud a me est praetermissum.

Adeo ipsi Codegrando alte menti ac memoriae insita fuerat regula sancti Benedicti arctissimae, hoc est evangelicae, Vitae magistri (verbis loquor Magni Gregorii [Lib. IV Reg., cap. 9]) summae Veritatis discipuli, ut verba illius, sententias, periodos, quin etiam capitula identidem, canonicis condendo leges sua effecerit, tacito duntaxat monachi (clericis genio indulgentioribus ne moram afferret), canonici nomen supposuit. Nec sane mirum, quippe quae olim divino Numine inspirata (sed hominum vecordia susque deque postmodum habita) auctoris tempestate impensius colebatur, longe lateque propagabatur. Quo venerabilis episcopus innuere videtur sic [Col. 1055D] justorum omnium spiritu plenum Benedictum (Idem, Dialog. lib. II, cap. 8), uti norma ipsius ceu parvus ille fons qui crevit in fluvium (Esther X, 6), universam post occidentalem Ecclesiam varie asperserit irrigaritque (Baron., an. 529). Unde et divinae theoriae, et muniis ecclesiasticis, et saecularibus negotiis addicti, aquam sapientiae salutaris (Eccli. XV, 3), salientem in vitam aeternam (Joan. IV, 14), affatim queant haurire. Lectori erudito notiora profero: sonant isthaec concilia, sonant Patres, sonant historici prope innumeri.

[Col. 1056C] Exinde vero, quod ita in promptu sanctam regulam habuerit Codegrandus, conjici datur vel eam saepissime trivisse, tenuisseque memoriae, vel etiam sodalitio Benedictino (cujus sententiae calculum album quidam addunt Scriptores) nomen dedisse. Argumentum hoc etsi ignaros regulae forte non moveat, apud nos tamen eadem imbutos magni ponderis est. Gallus vel Hispanus linguae suae idiotismum facile sentit, quem exterus non advertit, non penetrat; ita nos sancti Benedicti stylus ac verba fallere non possunt. Ut ut sit, eximiis eum laudibus compendio attollentem, deque regula canonicorum verba facientem, optimae notae auctorem ac supparem, Paulum Warnefridum, audiamus:

Jam hinc, vir Egregius (inquit ille) et omnibus praeconiis efferendus Chrodegangus antistes eligitur, ex pago Hasbaniensi oriundus, patre Sigrammo, matre Landrada Francorum ex genere primae nobilitatis progenitus. Hic in palatio Majoris Caroli ab ipso enutritus, [Col. 1056D] ejusdemque referendarius exstitit, ac demum Pippini regis temporibus pontificale decus promeruit. Fuit autem omnino clarissimus, omnique nobilitate coruscus; forma decorus, eloquio facundissimus, tam patrio quam etiam Latino sermone imbutus. Servorum Dei nutritor, orphanorum viduarumque non solum altor, sed et clementissimus tutor. Cumque esset in omnibus locuples, a Pippino rege omnique Francorum coetu singulariter electus, Romam directus est, Stephanumque venerabilem papam, ut cunctorum vota anhelabant, ad Gallias evocavit. Hic clerum adunavit, et ad instar coenobii intra claustrorum septa conversari fecit, [Col. 1057A] normamque eis instituit, qualiter in Ecclesia militare deberent: quibus annonas vitaeque subsidia sufficienter largitus est, ut perituris vacare negotiis non indigentes, divinis solummodo officiis excubarent. Ipsumque clerum abundanter lege divina, Romanaque imbutum cantilena, morem atque ordinem Romanae Ecclesiae servare praecepit. Quod usque ad id tempus in Metensi Ecclesia factum minime fuit. Hic fabricare jussit, una cum adjutorio Pippini regis, sedem sancti Stephani protomartyris, et altare ipsius atque cancellos, presbyterium, arcusque per gyrum. Similiter et in ecclesia beati Petri majore presbyterium fieri jussit. Construxit etiam ambonem auro argentoque decoratum, et arcus per gyrum throni ante ipsum altare. Aedificavit praeterea monasterium in parochia beati Stephani in pago Mosellensi in honore beatissimi Petri apostoli, et ditavit illud opibus magnis, monachosque ibi constituit, atque sub regula sancti Patris Benedicti in una charitate conjunxit. Construxit etiam alterum monasterium quod Gorzia vocitatur, ubi pari modo non modicam [Col. 1057B] multitudinem adunavit monachorum. Expetiit denique a Paulo Romano pontifice tria corpora sanctorum martyrum, id est, beati Gorgonii, quod in Gorzia requiescit; [Col. 1058A] et beati Naboris, quod in Hilariaco monasterio conditum est; et beati Nazarii, quod ultra fluvium Rhenum in monasterio quod vocatur Lorishaim, aedificata in honorem ipsius martyris miri decoris basilica, collocavit. Hoc siquidem praedium Chillisuvindis quondam religiosa femina, et Cancro ejus filius, eidem Chrodegango antistiti ad partem beati Stephani tradiderant. Fuit siquidem beatus iste vir in eleemosynis largus, in charitate purissimus, susceptor hospitum atque peregrinorum. Sed quoniam longum est bona quae gessit ex ordine retexere, satis sit haec pauca praelibasse de plurimis. Hic consecravit episcopos quamplurimos per diversas civitates, presbyteros nihilominus ac diaconos, caeterosque ecclesiasticos ordines, sicut moris est Romanae Ecclesiae, in diebus Sabbatorum quaternis temporibus anni. Rexit Ecclesiam Metensem annis viginti tribus, mensibus quinque, diebus quinque. Obiit pridie nonas Martias in diebus Pippini regis. Requiescit in Gorzia monasterio, quod ipse a fundamentis extruxit.

[Col. 1058B] Huc usque Paulus Diaconus, Fragmento de episcopis Metensis Ecclesiae, Hist. Franc. scriptorum Andreae Duchesne, tom. II, pag. 204.




[Col. 1057]
SANCTI CHRODEGANGI METENSIS EPISCOPI REGULA CANONICORUM SECUNDUM DACHERII RECENSIONEM. (C)



PRAEFATIO.

[Col. 1057C] Temporibus piissimi ac serenissimi Pippini Chrodogangus servus servorum Dei, Metensis urbis episcopus.

Si trecentorum decem et octo, reliquorumque sanctorum Patrum canonum auctoritas inviolata perduraret, et episcopus atque clerus secundum eorum rectitudinis normam viverent, superfluum videretur a nobis exiguis minimisque super hac re tam ordinate disposita aliquid novi retractare aut dicere; sed dum pastorum subditorumque negligentia ex his temporibus nimium crevit, quid aliud agendum nobis est, qui in tam gravi discrimine venimus, nisi ut, quantum possumus, si non quantum debemus, ad rectitudinis lineam, Deo inspirante, clerum nostrum reducamus.

[Col. 1057D] Igitur quamvis adepta hujus sedis pontificalis cathedra, cumque officii mei pastoralis curam invigilare coepissem, et in tantam negligentiam clerum plebemque devenisse conspicerem, coepi moestus conquirere quid agere deberem; sed divino fultus auxilio, fratrumque spiritualium consolatione adjutus, atque recuperatione provocatus, volui, necessitate compulsus, parvum decretulum facere, per quod se clerus ab illicitis coerceat, vitiosa deponat, mala diu longeque usurpata derelinquat, ut dum mens ab assuetis vitiis vacuatur, facilius bona et optima quaeque sunt inserantur.

Scripturis enim sacris intenti decernimus ut omnes [Col. 1058C] sint unanimes officiis divinis, lectionibusque sacris assidui, atque ad obedientiam episcopi sui, praepositique, ut ordo canonicus deposcit, parati, charitate connexi, zelo bono, ferventissimoque amore conjuncti, a litibus, vel scandalis, seu odiis, semoti. Pastor eorum quilibet fuerit, non solum de carnalibus, sed etiam de spiritalibus curam gerat, et in utraque parte sagacissimam sollicitudinem, in quo facultatis fuerit, habeat, ut et vitia reprimat, [a 1Kb] et ea radicitus ut oriri coeperint, ut praevalet, amputare festinet; et quae usibus humanis juxta formam subter dispositam necessaria fuerint, eis praebere studeat, ut cum pastor pastorum, judexque vivorum et mortuorum Christus in ultimo tremendoque die, in sede majestatis suae, disceptaturus cum omnibus [Col. 1058D] gentibus, sederit, et omnis clerus eum revelata facie conspexerit, etsi non cum summis pastoribus et gregibus sibi commissis, pro dispensatis talentis, multiplicatisque spiritalibus lucris, audire merebimur: Euge, serve bone et fidelis (Matth. XXV, 21); saltem hoc concedatur, ut delictorum venia ad integrum tribuatur; quia manifestum est quibus peccatorum venia ad integrum tribuitur, quia nec infelix potest judicari, cui contigerit qualemcunque partem in paradiso habere; sed illis ibidem sors datur, qui, in quantum possunt, per vitae meritum, ad hoc, in hujus temporis curriculo, dum licet currere, festinent.

[Col. 1059A] Intendamus ergo ad hoc animum, quantum possumus, quia non possumus quantum debemus, et nostra vita amarescat in poenitentia, ne ultio divina, [Col. 1060A] quae nunc mitis est et exspectat, post saeviat ad vindictam.



INCIPIT REGULA.
[Col. 1059]


CAPUT PRIMUM.---De humilitate.
[Col. 1059A]

[a 1Kb] Clamat nobis divina Scriptura, dicens: Omnis qui se exaltat humiliabitur, et qui se humiliat exaltabitur. (Luc. XIV, 11). Quantum enim humilior fueris, tantum te sequitur gloriae altitudo (Prov. XXIX, 23): et quia Superbis Deus resistit, humilibus autem dat gratiam (Jac. IV, 6); omnisque arrogans immundus est coram Domino (Prov. XVI, 5). Nam quemcunque superbum videris, filium diaboli esse non dubites; [Col. 1059B] et quemcunque humilem prospexeris, Dei filium esse credere debes. De multis enim pauca perstringimus, ut omnes homines ad amorem humilitatis provocemus, et detestabilem inimicamque Dei superbiam ab eis retrahamus; nam dum omne genus humanum humilitatem habere convenit, nimis iniquum pessimumque ac detestabile est ut qui servitio Dei peculiarius se junxerunt, humilitatem derelinquant, et superbiae diabolicae se socient. Christus in humilitate, diabolus in superbia sedet.

Idcirco necesse est ut qui, suadente diabolo, usque nunc superbus atque elatus, et vultu rigidus vixit, Deo auxiliante, per humilitatem atque charitatem, aut obedientiam, seu per reliqua bona Dei praecepta, resurgat, quia multum melius est per humilitatem [Col. 1059C] cum Christo in regna coelestia regnare quam cum diabolo per superbiam in infernum demergere.



CAPUT II.---De ordine congregationis canonicorum.

[b 1Kb] Ordines suos canonici ita conservent, ut ordinati sunt in gradibus suis, secundum legitimam institutionem Romanae Ecclesiae, in omnibus omnino locis, id est, in Ecclesia, vel ubicunque simul se conjunxerint, et ratio praestat; exceptis his quos episcopus in altiore gradu constituerit, aut degradaverit, certis de causis, reliqui omnes, ut diximus, ita ut ordinati sunt, ordines suos custodiant.

Juniores igitur priores suos honorent, priores minores suos in Deum diligant. In ipsorum autem appellatione nominum nulli liceat alium puro nomine [Col. 1059D] appellare, sed, secundum constitutionem sanctae sedis apostolicae, vocet eum nomen suum, prius addito et ministerii sui gradu, qualiscunque fuerit. Ubicunque se obviaverit clerus, junior inclinetur, et a priore benedictionem petat; et si sedentem invenerit, transeunte majore minor surgat, et det ei locum sedendi, nec praesumat junior consedere nisi ei praecipiat senior suus; ut fiat quod scriptum est: Honore invicem praevenientes (Rom. XII). Pueri parvi et adolescentes, in oratorio, aut ad missas, cum disciplina [Col. 1060A] suos ordines custodiant, et ubicunque fuerint, custodiam habeant et disciplinam.



CAPUT III.---De eo quod in congregandis canonicis modus discretionis tenendus sit.

[c 1Kb] Cavendum summopere praepositis et praelatis Ecclesiae est ut in Ecclesiis sibi commissis non plures admittant clericos quam ratio sinit, et facultas Ecclesiae suppetit; ne si plures indiscrete aggregaverint, nec ipsos gubernare, nec ut oportet valeant [Col. 1060B] adminiculari. Sunt namque nonnulli vanam gloriam ab hominibus captantes, qui innumerosam cleri congregationem volunt habere, cui nec animae, nec corporis curant solatia exhibere. Hi namque qualiter aggregati, dum a praelatis stipendia necessaria non accipiunt, neque canonicum servant ordinem, nec divinis officiis insistunt, claustra societatemque caeterorum relinquentes, efficiuntur vagi et lascivi, gulae et ebrietati, et caeteris suis voluptatibus dediti, quidquid sibi inhibitum est, licitum faciunt.

Proinde praepositis solerter providendum est ut in hoc negotio modum discretionis teneant, scilicet, ut nec plus quam oportet, et possibilitas Ecclesiae suppetit, in congregatione admittant; nec eos, quos [Col. 1060C] rationabiliter gubernare possunt, causa avaritiae abjiciant.



CAPUT IV.---De eo quod non debent clerici in congregatione canonica constituti stipendia superflua accipere, aut exigere, sed necessaria.

[d 1Kb] Sanctorum Patrum sententiae docent clericos non divitiarum sectatores esse, nec res Ecclesiarum inofficiose accipere debere. Inde dicit Prosper: » [e 1Kb] Qui Ecclesiae serviunt, et ea quibus opus non habent, aut libenter accipiunt, aut exigunt, nimis carnaliter sapiunt; indignum quippe est, si fidelis et operosa devotio clericorum propter stipendium saeculare praemia sempiterna contemnat.« Ut quid accipit unde rationem reddat? Ut quid peccatis alienis sua multiplicat? Unde necesse imo utile est [Col. 1060D] clericis in ecclesiasticis sumptibus accipiendis suum vitare periculum. Proinde tam de suis quam de Ecclesiae facultatibus non plus accipiant aut exigant quam oportet; id accipient: cibum, potum, atque vestimentum, et his contenti sint; ne, plus accipientes, pauperes gravare videantur. » [f 1Kb] Sine grandi peccato non accipiunt, unde pauper victurus erat.«

Hi vero qui nec suis rebus abundant, nec Ecclesiae habent possessiones, et magnam utilitatem Ecclesiae [Col. 1061A] conferunt, accipient in canonica congregatione victum et vestimentum, et eleemosynarum partes, quia de talibus in libro Prosperi dicitur: »Clerici quos voluntas aut nativitas pauperes fecit, in congregatione viventes, necessaria vitae accipient, quia ad ea accipienda non eos habendi ducit cupiditas, sed cogit vivendi necessitas.« Porro si tales fuerint, qui nec suas, nec Ecclesiae velint habere possessiones, horum necessitatibus providentissima gubernatione de facultatibus Ecclesiae debent subvenire praelati, attendentes illud Prosperi: » [a 1Kb] Quod habet, inquit, de facultatibus Ecclesiae, cum omnibus nihil habentibus commune habeat.« Sed et illorum curam gerere debent, quos aut infirmitas, aut senectus aggravat, quos etiam [Col. 1061B] constat olim in utilitatibus Ecclesiae desudasse.



CAPUT V.---De his qui in congregatione sibi commissa, solummodo ex familia Ecclesiae clericos aggregant.

[b 1Kb] Sunt nonnulli qui tantum ex familia ecclesiastica clericos in sibi commissis congregant Ecclesiis; et hoc ideo facere videntur, ut si quando eis aliquid incommodum fecerint, aut stipendia opportuna subtraxerint, nihil querimoniae contra se objicere praesumant, timentes, scilicet, ne aut severissimis verberibus afficiantur, aut humanae servituti denuo crudeliter addicantur.

Hoc autem non ideo dicitur, ut ex familia Ecclesiae probabiles vitae in congregatione, non sint admittendi, praesertim cum apud Deum non sit personarum [Col. 1061C] acceptio, sed potius, ut propter quam intulimus occasionem, nullus praelatorum, seclusis nobilibus, viles tantum in sua congregatione admittant personas.



CAPUT VI.---Qui clerici in congregatione canonica constituti, ecclesiastica accipere debeant stipendia.

[c 1Kb] Quia sanctorum Patrum supra notatae sententiae docent clericos non divitiarum sectatores esse, nec res Ecclesiarum inofficiose accipere debere, non abs re putavimus nonnulla capitula libri Prosperi ad medium exempli causa deducere, in quibus ita legitur: » [d 1Kb] Qui Ecclesiae serviunt; et ea quibus opus non habent, aut libenter accipiunt, aut exigunt, nimis carnaliter sapiunt.« Item ibi: »Satis quippe indignum est si fidelis et operosa devotio clericorum propter stipendium saeculare praemia sempiterna contemnat.« Item ibi: »Si propter hoc non vult sua [Col. 1061D] quisque relinquere, ut habeat unde vivat, ut quid accipit unde rationem reddat?«



CAPUT VII.---De eo quod in congregatione canonica aequaliter cibus et potus accipiatur.

[e 1Kb] Solet in plerisque canonicorum congregationibus irrationabiliter atque indiscrete fieri ut nonnulli clerici, qui et divitiis affluant, et aut parum aut nihil utilitatis Ecclesiae conferunt, majorem caeteris divinum strenue peragentibus officium annonam accipiunt, cum hoc ita fieri debere nunquam nec in auctoritate Scripturarum, nec in traditionibus sanctorum [Col. 1062A] Patrum possit [quoquo modo sancitum reperiri]. Est nempe rationabile justumque coram Deo et hominibus, ut in unaquaque canonica congregatione a minimo usque ad maximum cibum et potum aequaliter accipiant; hi videlicet qui propter aliquam utilitatem in numero canonicorum fuerint admissi. Quanquam enim plerique subditorum a praelatis rebus quibuslibet aliis plus caeteris merito solent honorari, in hac tamen societate, reclusa personarum acceptione, una debet cibi et potus aequalitas esse.



CAPUT VIII.---De mensura cibi et potus.

[f 1Kb] Quando clerus una aut bina vice in die reficit, accipiat a minore usque ad maximum quatuor libras panis; et quando bis in die reficit, pulmentum vero ad sextam, unam ministrationem de carne inter [Col. 1062B] duos; et si cibaria alia una accipient, et cibaria non habeant, tunc duas ministrationes de carne habeant. Ad coenam autem aut unam ministrationem inter duos, aut cibaria alia habeant. Illo tempore, quando quadragesimalem vitam debent ducere, tunc ad sextam inter duos clericos portionem de formatico, et cibaria alia accipient; et si pisces habuerint, aut legumen, aut aliud aliquid, addatur et tertium; et ad coenam cibaria inter duos, et portionem de formatico accipient; et si Deus amplius dederit, cum gratiarum actione accipient. Quando autem in die una refectio fuerit, tunc cibaria una inter duos, et portionem de formatico, et ministrationem de legumine aut aliud pulmentum accipient. Et si contigerit quod illo anno glandis vel fagina non sit, et non habent unde hanc [Col. 1062C] mensuram de carne impleant, praevideat episcopus, vel qui sub eo est, juxta quod Deus possibilitatem dederit, aut de quadragesimali alimento, aut alio, unde consolationem habeant.

Et si eadem regio vinifera fuerit, accipiant per singulos dies quinque libras vini (si tamen sterilitas impedimentum non fecerit temporis), si vero vinifera plena non fuerit, tres libras vini, et tres cervisiae; et caveant ebrietatem. Si vero contigerit quod vinum minus fuerit, et istam mensuram episcopus, vel qui sub eo est, implere non potest, juxta quod praevalet impleat de cervisia, et eis consolationem faciant; et illis qui se a vino abstinent praevideat episcopus, vel qui sub eo est, ut tantum habeant de cervisia quantum [Col. 1062D] de vino habere debuerant. Quando vero Ecclesiae facultas non suppetit, aut sterilitas terrae exstiterit, sicut crebro, peccatis nostris praepedientibus, evenire solet, et praelati quantum debent dare vinum, aut siceram, seu cervisiam, canonicis nequiverint, praevideant eis potum ex diversis materiis confectum; non autem murmurent, sed magis cum gratiarum actione quod dari sibi potest accipiant, animadvertentes Joannem Baptistam, qui nec vinum, nec siceram, nec quid aliud quod potest inebriari, bibit, quia ubi ebrietas fit, ibi flagitium atque peccatum est; et hoc admonemus, ut clerus sobriam [Col. 1063A] semper ducat vitam. [a 1Kb] Et quia persuadere non possumus ut vinum non bibant, vel hoc consentiamus ut saltem in illis ebrietas non dominetur, quia omnes ebriosos Apostolus a regno Dei extraneos esse denuntiat, nisi per dignam poenitentiam emendaverint. Habeant itaque canonici hortos olerum, unde cum caeteris additamentis aliquod pulmentum quotidie sibi vicissim ministrent.



CAPUT IX.---De septimanariis coquinae.

[b 1Kb] Clerici canonici sic sibi invicem servient, ut nullus excusetur a coquinae officio, nisi aegritudine, aut causa gravis utilitatis praeoccupatus fuerit, quia exinde major merces et charitas acquiritur. Imbecillibus autem procurentur solatia, ut non cum tristitia hoc faciant, sed habeant omnes solatia secundum modum [Col. 1063B] congregationis, aut positionem loci.

Archidiaconus, aut praepositus, vel cellarius, et qui in majoribus utilitatibus occupati sunt, isti excusentur a coquina. Caeteri autem sibi sub charitate invicem servient. Egressurus de septimana sabbato munditias vasorum faciat, et vasa ministerii sui, quae ad ministrandum accepit, sana et munda cellario reconsignet; et si aliquid ex illis minuatum fuerit, ad capitulum die Sabbati veniam petat, et vasa, vel quod minuatum est, in loco restituat.



CAPUT X.---De archidiacono, vel praeposito.

[c 1Kb] Oportet enim eos esse prudentes sicut serpentes, et simplices sicut columbae, id est, ut sint sapientes in bonum, et simplices in malum; et docti in Evangelica praecepta, et sanctorum Patrum instituta canonum, [Col. 1063C] ut possint docere clerum in lege divina, et sic se conforment clero, ut non tantum verbis capacibus, sed etiam exemplis simplicioribus divina praecepta demonstrent, quia Apostoli debent semper servare formam, in qua dicit: Argue, obsecra, increpa (I Tim. IV), immiscens temporibus tempora, terroribus blandimenta. Indisciplinatos et inquietos debent durius arguere, obedientes autem et mites et patientes, ut in melius proficiant, observare; negligentes, et contemnentes, et superbos, increpent et corripiant. Neque dissimulent peccata delinquentium, sed mox ut coeperint oriri, radicitus ut praevalent, amputent, memores periculi Heli sacerdotis de filiis suis (I Reg. II). Honestiores quidem atque intelligibiles prima et secunda admonitione corripiant; [Col. 1063D] improbos ac duros corde, ac superbos, vel inobedientes, verbere et castigatione in ipso initio peccati coerceant, scientes scriptum: Stultus verbis non corrigitur (Prov. XVIII, 2). Et iterum: Percute filium tuum virga, et liberabis animam ejus a morte.

Et quidquid per se juste et rationabiliter secundum canonicam institutionem non potuerint definire, episcopo patefaciant, et ipse secundum Dei voluntatem quod castigandum est castiget, et quod corrigendum est corrigat. Qui archidiaconus, vel primiciarius, [Col. 1064A] in omnibus omnino actibus vel operibus suis, sint Deo et episcopo fideles et obedientes; et non sint superbi neque rebelles, vel contemptores, sed casti, et sobrii, patientes, benigni, et misericordes; diligant clerum, oderint vitia, et non permittant ea nutriri, sed prudentes amputare festinent. Caveant ne dum allis praedicaverint, ipsi reprobi efficiantur.

[d 1Kb] Qui archidiaconus, vel praepositus, si reperti fuerint, quod absit, superbi aut elati, aut contradictores vel contemptores canonicae institutionis, secundum Domini praeceptum admoneantur semel et iterum, et si non emendaverint, ab episcopo secundum modum culpae judicentur. Quod si neque sic correxerint, de ordinibus suis ejiciantur, et alii qui digni sunt, et voluntatem Dei, vel episcopi sui, secundum [Col. 1064B] divinum praeceptum impleverint, in locis illorum subrogentur.



CAPUT XI.---De cellario.

[e 1Kb] Cellarius vero debet esse timens Deum, sobrius, non vinolentus, non contentiosus, non iracundus, sed modestus, moribus cautus, et fidelis, non superbus, non tardus, non prodigus, non superfluus dissipator sine ordine, non remissus, et quidquid acceperit sub cura sua ad opus clericorum, custodiat, ne ministri ibidem deputati annonam fratrum aut furtim subripiendo, aut aliquolibet modo negligenter vivendo dissipent. Hi vero famuli eligantur de fidelissima Ecclesiae familia, et his officiis diligenter erudiantur, ut scilicet et arte pistoria, et fidei puritate, [Col. 1064C] necessitatibus fratrum opportunissime valeant suffragari. Eadem quoque forma de coccis servanda est.



CAPUT XII.---De portario.

[f 1Kb] Portarius unus cum suo juniore annum aut amplius, si episcopo, vel ei qui sub eo est, placuerit, portas claustrae, vel ostia, custodiat. [g 1Kb] Qui portarius sit frater probabilis vitae, sobrius, patiens, et sapiens, qui sciat responsum accipere et reddere: cui officium sit portam canonicorum cum summa obedientia et humilitate competenti tempore claudere, ac reserare, ut nulli per eam nisi per licentiam aditus pateat intrandi aut exeundi. Cui etiam observandum est ne eis quibus cura est plus otiis vacare quam divinis obsequiis incubare foras evagandi locum praebeat, et [Col. 1064D] eorum nugarum (quod nefas est) particeps fiat.

Debet praeterea advenientes quoque cum charitate suscipere, et priori adventum eorum causamque nuntiare. Expleto namque vespertino et completorio officio, obseratisque portis, claves earum idem portarius ei qui vicem praelati tenet ferat, ut nulli horis incompetentibus intrandi aut exeundi maneat facultas. Si vero inobediens aut protervus idem repertus fuerit portarius, sicut alii ministri negligentes judicetur.



CAPUT XIII.---De eo quod diligenter munienda sunt claustra canonicorum, in quibus dormiunt canonici.
[Col. 1065A]

[a 1Kb] Praepositorum cura sit ut subditorum mentes sanctarum Scripturarum lectionibus assidue muniant, ne lupus invisibilis aditum inveniat, quo ovile Domini ingredi et aliquam ovium subripere valeat. Et praeterea necesse est ut claustra, quo clero sibi commisso canonice vivendum est, firmis undique circumdent munitionibus, ut nulli omnino intrandi, aut exeundi, nisi per portam, pateat aditus.

Sint etiam interius dormitoria, refectoria, cellaria, et caeterae habitationes usibus fratrum in una societate viventium necessariae. Omnes in uno dormiant dormitorio, praeter illos quibus episcopus licentiam dederit, secundum quod ei rationabiliter visum fuerit. [Col. 1065B] [b 1Kb] Et in ipsa claustra per dispositas mansiones dormiant separatim per singula lecta, misti cum senioribus propter praevidentiam bonam, ut seniores praevideant quid juniores secundum Deum agant. Et in ipsa claustra nulla femina introeat, nec laicus homo, praeter tantum si episcopus, aut archidiaconus, vel praepositus, jusserint, ut in refectorio refectionis causa veniant, relictis armis ante refectorium. Et si necesse fuerit ad opera facienda ibi laici homines . . . . at ubi perfectum habuerint opus suum, cum summa festinatione egrediantur foras. Et si cocci clerici desunt, et opus fuerit ut laici cocci, ad coccinandum tantum ingrediantur, et expleto ministerio suo cum celeritate exeant foras.



CAPUT XIV.---De his quae a clero in nocte de lecto surgente primum dicenda atque operanda sunt.
[Col. 1065C]

Nocturnis horis cum ad opus divinum de lecto surrexit clerus, primum signum sibi sanctae crucis imprimat per invocationem sanctae Trinitatis; deinde dicat versum: Domine, labia mea aperies, et os meum annuntiabit laudem tuam (Psal. L, 16); deinde psalmum: Deus, in adjutorium meum intende (Psal. LXIX), totum cum Gloria; et tunc provideat sibi corpoream necessitatem naturae, et sic ad oratorium festinet psallendo psalmum: Ad te, Domine, levavi animam meam (Psal. XXIV), cum summa reverentia et cautela intrans, ut aliis orantibus non impediat; et tunc prostratus in loco congruo effundat preces in conspectu Domini, magis corde quam ore, ita ut illius vox vicinior sit Deo quam sibi, ita dicendo: [Col. 1065D] Gratias tibi ago, omnipotens Pater, qui me dignatus es in hac nocte custodire, et deprecor clementiam tuam, misericors Domine, ut mihi concedas diem venturum sic peragere in tuo sancto servitio, cum humilitate et discretione, qualiter tibi complaceat servitus nostra. Amen.

Et tunc omnes sint praeparati stantes in loco suo in choro per ordinem, ut cum novissimum signum cessaverit, cum summa humilitate et honestate referant laudes Deo, in conspectu angelorum ejus. Et si alicui frequens tussis aut phlegma ex pectore aut naribus excrescat, post dorsum projiciat, aut juxta [Col. 1066A] latus, caute tamen et curiose, ut infirmis mentibus non vertatur in nauseam; et semper quod projicitur pede conculcetur, ut cum ad orationem curvantur, vestimenta eorum non sordidentur; et infra ecclesiam, et in omni conventu, seu et in portico, hoc observandum est, ut quod spuitur semper pedibus conculcetur.



CAPUT XV.---De officiis divinis in noctibus.

[c 1Kb] Hyemis vero temporibus, id est a Kalendis Novembris, usque in Pascha, juxta considerationem rationis, octava hora noctis surgendum est, ut modice amplius de media nocte pausentur, et jam digesti ad vigilias surgant. Post finitas nocturnas dicant versum: Exsultabunt sancti in gloria (Psal. CXLIX, 5), aut, Exsultent justi in conspectu Dei (Psal. [Col. 1066B] LXVII, 4). Deinde Kyrie eleison, et Orationem Dominicam; et faciant intervallum, excepto diebus Dominicis et festivitatibus sanctorum, juxta considerationem episcopi, vel qui sub eo est, id est, ut quadraginta aut quinquaginta psalmos possint cantare, secundum quod visum fuerit, et hora permiserit; et qui psalterii vel lectionum aliquid indigent, meditationi inserantur.

Et non praesumat aliquis in ipso intervallo dormire (nisi quem infirmitas cogat, et hoc per commeatum fiat), et qui aliter fecerit excommunicetur. Reliqui omnes ordinem vigiliarum teneant usque ad matutinas dictas. Et in ipso intervallo summum silentium fiat tam in voce quam in actu, vel incessu seu sono alicujus rei, ut liceat unicuique absque alterius inquietudine [Col. 1066C] peccata sua cum gemitu et suspirio et lacrymis Domino confiteri, et veniam vel remissionem pro ipsis ab omnipotente Domino orando et petendo postulare.



CAPUT XVI.---De vigiliarum antiquitate.

[d 1Kb] Antiqua est vigiliarum devotio, familiare bonum omnibus sanctis. Isaias dicit: De nocte vigilat spiritus meus ad te, Deus (Isai. XXVI). Item David: Media nocte surgebam ad confitendum tibi super judicia justitiae tuae (Psal. CXVIII). Hoc namque tempore vastator angelus transiens primogenita Aegyptiorum percussit; unde et nos vigilare oportet, ne periculis Aegyptiorum admisceamur. Iisdem etiam horis venturum se esse in Evangelio Salvator asserit, unde ad vigilandum [Col. 1066D] auditores suos exsuscitans, dicit: Beati servi illi quos, cum venerit Dominus, invenerit vigilantes (Matth. XXIV). Et si vespertina hora, inquit, venerit, et si media nocte, et si galli cantu, et invenerit eos vigilantes, beati sunt quidem servi illi. Itaque et vos estote parati, quia nescitis qua hora Filius hominis venturus est (Luc. XII). Siquidem nec verbis solum docuit vigilias, sed etiam confirmavit exemplo. Nam testatur Evangelium, quia erat Jesus pernoctans in oratione Dei (Luc. VI). Paulus quoque et Silas in custodia publica, circa medium noctis orantes, hymnum audientibus cunctis vincti dixisse memorantur (Act. [Col. 1067A] XVI); ubi repente terrae motu facto, et concussis carceris fundamentis, et januis sponte apertis, omnium vincula sunt soluta.

Unde oportet liis horis psallendi orandique frequentiam nos in sanctis habere officiis, finemque nostrum, vel si advenerit, sub tali actu exspectare securi. Est autem quoddam genus haereticorum superfluas aestimantium sacras vigilias, dicentium noctem esse factam ad requiem, sicut diem ad laborem. Hi haeretici Graeco sermone Nyctages, hoc est, somniculosi vocantur.



CAPUT XVII.---De matutinis.

[a 1Kb] De matutinorum antiquitate et auctoritate David dicit: In matutinis meditabor in te, quia fuisti adjutor meus (Psal. LXII). Et alibi: Praevenerunt oculi mei [Col. 1067B] ad te diluculo, ut meditarer eloquia tua (Psal. CXVIII). In Novo Testamento, ex illo tempore quo Dominus noster Jesus Christus in Bethleem nasci dignatus est, matutinae solemnitatis officium per universum mundum celebrari invaluit. Matutina autem luce radiante Dominus et salvator noster ab inferis resurrexit, siquidem et eodem tempore cunctis spes futurae resurrectionis creditur, cum justi quasi a sopore somni resurgentes vigilabunt.



CAPUT XVIII.---De hora prima.

Convenientes cleri ad primam canendam in ecclesia, completo officio ipso, ante psalmum quinquagesimum, donent confessiones suas vicissim, dicentes: Confiteor Domino, et tibi, frater, quod peccavi, in cogitatione, et locutione, et opere; propterea, precor [Col. 1067C] te, ora pro me. Et ille respondet: Misereatur tui omnipotens Deus, et indulgeat tibi omnia peccata tua; liberet te ab omni malo, conservet te in omni bono, et perducat te ad vitam aeternam. Et ille dicit Amen. Supplici corde certatim pro se orantes, hoc sibi faciunt. Hoc expleto, conveniant ad capitulum quotidie. Et ex ista institutione, quam propter illorum utilitatem, Deo auxiliante, fecimus, in unoquoque die aliquod capitulum, praeter diem Dominicam, quartam, et sextam feriam, et solemnitates sanctorum, in quibus tractatus, et alias homilias, vel quod aedificet audientes, relegant. Et ideo quotidie ad capitulum omnes cleros venire constituimus, ut anima verbum Dei audiat; et episcopus, vel archidiaconus, vel qui in loco illorum praeesse videtur, [Col. 1067D] ibidem quod jubere habet jubeat, et quod corrigere, corrigat, et quod faciendum sit, ordinare studeat.

Post lectionem recitantur aetas mensis et lunae, et nomina sanctorum, quorum festa crastinus excipiet dies: et postea pariter dicunt versum: Pretiosa est in conspectu Domini mors sanctorum ejus (Psal. CXV, 15). Quem sequatur oratio a priore, ita: Ipsi et omnes sancti Dei intercedant pro nobis peccatoribus ad Dominum, ut mereamur possidere vitam aeternam. Amen. Deinde dicatur versus: Deus, in adjutorium meum intende, tribus vicibus, priore incipiente, et [Col. 1068A] caeteris respondentibus; subjungentes Gloria Patri, etc. Et postea, Kyrie eleison, et Oratio Dominica. Deinde: Et ne nos inducas in tentationem, etc., Et veniat super nos, etc. Respice in servos tuos (Psal. LXXXIX), pariter usque in finem psalmi, subjungentes Gloria. Deinde prior dicit: Dirigere, et sanctificare, et custodire digneris, Domine Jesu Christe Fili Dei vivi, hodie corda et corpora nostra, et sensus nostros, in via, et in lege tua, et in operibus mandatorum tuorum; et pedes nostros dirige in viam pacis, in viam salutis, in viam justitiae tuae, ut hic et in perpetuum, te adjuvante, salvi esse mereamur, qui cum Patre et Spiritu sancto vivis et regnas Deus per infinita saecula saeculorum. Amen. Deinde, Adjutorium nostrum, etc. Respondent alii: In nomine Domini, qui fecit coelum [Col. 1068B] et terram. Post haec, qui culpabilis est, postulet veniam, et secundum modum culpae judicium recipiat. Quisquis vero veniam postulat pro culpa, quantum plus se humiliat, et se culpabilem asserit, tantum misericorditer ac levius a priore judicetur; necesse est enim ut omnes nostrae negligentiae, id est cogitationum, linguae, vel operis, in praesenti vita per veram confessionem et humilitatem semper judicentur, et non post mortem reos nos faciant.



CAPUT XIX.---De opere manuum quotidiano.

[b 1Kb] Surgentes a capitulo vadant aut simul aut separatim ad opus sibi injunctum, ut ratio praestat, custodientes silentium, decantent psalmos suos aut bini aut singuli, juxta quod congruum est, nihil aliud loquentes, nisi forte de ipsa arte necesse fuerit dicere [Col. 1068C] caute. Et quando incoeperint opus suum, dicant: Benedictus es, Domine Deus, qui adjuvisti me et consolatus es me. Amen. Misereatur nostri omnipotens Deus. Amen. Et quando opera communia non est necesse facere, unusquisque quod opus habet, faciat, quia otiositas inimica est animae.



CAPUT XX.---De horis diei.

[c 1Kb] Horam tertiam, et sextam, et nonam, Daniel et tres pueri supplicationibus Domini devoverunt. Scilicet ut ab eo ortu diei in tempus supplicationis tres horae porrectae, Trinitatis nobis reverentiam declararent. In hora tertia Spiritus sanctus descendit super apostolos. In sexta hora Christus passus est. In nona hora emisit spiritum.



CAPUT XXI.---De hora vespertina.
[Col. 1068D]

[d 1Kb] Vespertinum diurni finis officium sequitur et diurnae lucis occasus, cujus ex Veteri Testamento solemnis est celebratio. Testis est David, qui dicit: Dirigatur oratio mea sicut incensum in conspectu tuo. Elevatio manuum mearum sacrificium vespertinum (Psal. CXL). In Novo Testamento, eodem tempore Dominus et Salvator noster coenantibus apostolis mysterium corporis et sanguinis sui tradidit. His temporibus in honore ac memoria tantorum sacramentorum adesse nos decet Dei conspectibus, et personare in ejus cultibus et laudibus.



CAPUT XXII.---De completis.
[Col. 1069A]

[a 1Kb] De completis celebrandis in Patrum invenitur exemplis, David dicente: Si ascendero in lectum strati mei. Si dedero somnum oculis meis, et palpebris meis dormitationem, et requiem temporibus meis, donec inveniam locum Domino, tabernaculum Deo Jacob (Psal. CXXXI). Nos autem si locus Domini esse volumus, et tabernaculum et templum ejus cupimus haberi, exempla sanctorum imitemur, ne de nobis dicatur quod legitur: Dormierunt somnum suum, et nihil invenerunt omnes viri divitiarum in manibus suis (Psal. LXXV).



CAPUT XXIII.---De recepto silentio post completum.

Expleto completo summum silentium fiat, et orationes secrete fiant cum recordatione peccatorum; [Col. 1069B] et postea gratias agant Deo, dicendo: Gratias ago tibi, Domine, sancte Pater omnipotens aeterne Deus, qui me dignatus es in hac die custodire: per tuam sanctam misericordiam concede mihi hanc noctem mundo corde et corpore sic pertransire, qualiter, mane surgens, gratum tibi servitium exsolvere possim, per Christum Dominum nostrum. Amen.

Et cum magna cautela ambulent in ecclesia et in dormitorio; et cum ad proprium stratum venerint, dum se collocaverit clerus, dicat psalmum: Deus, in adjutorium meum intende (Psal. LXIX), totum cum Gloria; et post dicat versum: Pone, Domine, custodiam ori meo, et ostium circumstantiae labiis meis (Psal. CXL, 3). Sicut mane surgens postulavit sibi labia a Domino aperiri, sic requiescens roget poni [Col. 1069C] ori suo a Domino custodiam.



CAPUT XXIV.---De eo quod horas canonicas canonici religiose observare debent.

[b 1Kb] Studeant summopere canonici praedictas horas vigilantissima cura custodire, et in his divinum officium humiliter ac devote persolvere; mox enim ut auditum fuerit signum, festinanter ad ecclesiam convenient, relictis omnibus quaelibet fuerint in manibus, sic tamen ut non pereant; et si longe ab ecclesia aliquis fuerit, ut ad opus Dei per horas canonicas occurrere non possit, agat opus Dei cum tremore divino ubi tunc fuerit. Et praevideat custos ecclesiae ut illa signa horis competentibus sonentur. [c 1Kb] Et caveant canonici, ut non pompatice, aut inhoneste, aut incomposite, aut superbe intrent, aut [Col. 1069D] stent, aut sedeant, in ecclesiam.



CAPUT XXV.---De diligentia psallendi.

[d 1Kb] Ubique credimus divinam esse praesentiam, et oculos Domini speculari bonos et malos, maxime tamen hoc sine aliqua dubitatione credamus, cum ad opus divinum assistimus; ideo semper memores simus quod ait Propheta: Servite Domino in timore, et exsultate ei cum tremore (Psal. II). Et iterum: Psallite sapienter (Psal. XLVI). Et: In conspectu angelorum psallam tibi (Psal. CXXXVII). Ergo consideremus [Col. 1070A] qualiter oporteat in conspectu divinitatis et angelorum ejus esse, et orare: et sic stemus ad psallendum, ut mens nostra concordet voci nostrae. [e 1Kb] Nam si cum bonis hominibus, vel potentibus, volumus aliqua suggerere, non praesumimus nisi cum humilitate et reverentia; quanto magis Dominus universorum a nobis cum humilitate et puritate supplicandus est?



CAPUT XXVI.---De eo quod non pompatice standum est in ecclesia.

[f 1Kb] Mox autem, audito signo, omnes canonici festinent ad ecclesiam; et non pompatice, aut inhoneste, vel incomposite, sed cum Dei timore ingrediantur eam. Nec cum baculis, aut camputis, aut fustibus in choro, exceptis debilibus, sed religiose illis standum et psallendum est. Sunt enim quidam clericorum qui [Col. 1070B] in saecularibus negotiis et disceptationibus pene totum infatigabiliter deducunt diem, et mox ut ecclesiam ad divinum officium peragendum intraverint, ita fatigati videntur, ut nec orationi vacare, nec ad psallendum stare queant, sed potius sedentes, non divinis, sed vanis solent instare loquelis, et saecularia verba, et (quod dictu nefas est) turpia et obscena invicem proferunt. Oportet namque ut ab his qui id faciunt, et ab illis qui eos forte imitari volunt, iste exsecrabilis usus radicitus evellatur, secundum sententiam Domini dicentis: Domus mea domus orationis vocabitur (Matth. XXI).



CAPUT XXVII.---De proficiscentibus in itinere.

[g 1Kb] Quicumque ex clero in itinere cum episcopo, vel cum alio, proficiscuntur, ordinem suum, in quantum [Col. 1070C] iter vel ratio permiserit, non negligant. Et non eos debent praeterire horae constitutae, tam de officiis divinis, quam aliunde.



CAPUT XXVIII.---De his qui in quibusdam levioribus culpis delinquunt.

[h 1Kb] Si quis ex clero ad opus Dei vel ad mensam tarde occurrerit, aut pro aliqua causa senior suus psalmodiam vel missas cantare ordinaverit, et hoc minime impleverit, et si fregerit quidpiam, aut perdiderit, vel aliquid excesserit, et non veniens continuo ante episcopum, aut ante eos qui sub eo sunt, ipse ultro satisfecerit, vel celaverit delictum suum, dum per alium cognitum fuerit, majori subjaceat emendationi; nam si ipse sponte confessus fuerit, leviori subjaceat emendationi, secundum modum [Col. 1070D] culpae: qui modus correptionis in episcopi, aut in illius judicio qui sub eo est, pendeat.

[i 1Kb] Qui in levioribus culpis deprehensus fuerit, in illa die privetur a mensae participatione, et in oratorio psalmum aut antiphonam non imponat, nec lectionem recitet. Refectionem cibi post clerorum refectionem accipiat, ut si verbi gratia cleri reficiunt hora sexta, ille nona, si cleri nona, ille vespera.



CAPUT XXIX.---De gravioribus culpis.

Si quis clericus de ordine canonico gravioris culpae [Col. 1071A] crimen commiserit, id est, homicidium, fornicationem, adulterium, furtum, vel his similia ex principalibus vitiis, corporali castigationi subjaceat primitus. Deinde quanto tempore voluerit episcopus, vel qui sub eo sunt, carcere, vel exsilio puniatur, sciens illam terribilem sententiam Apostoli Domini dicentis: Tradere hujusmodi hominem in interitum carnis, ut spiritus salvus sit in die Domini (I Cor. V). Et dum in ipso carcere fuerit, nullus ei ex clero in ullo jungatur consortio, neque in colloquio, nisi cui prior jusserit; et hic solus persistet in poenitentia luctuum quandiu priori visum fuerit.

Egressus de carcere, si episcopo, vel his qui sub eo sunt, visum fuerit, agat adhuc publicam poenitentiam, id est, suspendatur ab oratorio, simul et a [Col. 1071B] mensa; et omnibus horis canonicis veniat ante ostium ecclesiae, ubi prior jusserit, jacens prostrato omni corpore suo, ante ipsum limitem ecclesiae usque dum ingrediuntur omnes, et postea erigit se, stet foras ecclesiae ante ipsum ostium, et impleat ibi officium suum, in quantum potest; et jacens, vel stans ante ipsum limitem, cum nullo homine. Egredientibus de ecclesia, similiter prostratus jaceat, usque dum omnes fuerint egressi foras.

De abstinentia quandiu vel qualiter episcopo, vel his qui sub eo sunt, visum fuerit, mensura, vel hora, qua ei viderint competere, neque a quoquam benedicatur, usque dum reconcilietur.



CAPUT XXX.---De reconciliatione poenitentis capitale crimen.

[Col. 1071C] Ordo poenitentiam agentis publicam hic est: suscipies eum quarta feria mane in capite Quadragesimae, id est in capite jejuniorum, et cooperies eum cilicio, et orabis pro eo; et includes eum usque in Coenam Domini: qui eodem die praesentetur in gremio ecclesiae; qui dum vocatus venerit ad reconciliandum ante episcopum, vel clerum, cum omni humilitate prostrato omni corpore super terram ante absidam, petat ab omnibus veniam; et episcopus, vel qui sub eo est; det orationes super eum ad reconciliandum in quinta feria Coenae Domini.



CAPUT XXXI.---De confessionibus.

Hortatur nos Scriptura dicens: Revela Domino viam tuam, et spera in eum (Psal. XXXVI, 5). Item dicit: Confitemini Domino, quoniam in saeculum misericordia [Col. 1071D] ejus (Psal. CV, 1). Item: Delictum meum cognitum tibi feci, et injustitias meas non abscondi (Psal. XXXI, 5). Item: Confitebor adversus me injustitias meas Domino; et tu remisisti impietatem peccati mei (Ibid. 6). Et iterum: Confitemini alterutrum peccata vestra (Jac. V, 16), et deleantur. Et alibi: Qui abscondit scelera sua, non dirigetur; qui autem ea confessus fuerit, salvabit animam ejus a morte (Prov. XXVIII, 13). Et Dominus in Evangelio ait: Agite poenitentiam, appropinquavit enim regnum coelorum (Matth. III, 2). Necesse est ut dum modo, suadente diabolo, multa contra voluntatem et praeceptum Dei commisimus, per veram humilitatem et confessionem emendemus poenitentes, sicut sancti Patres constituerunt; [Col. 1072A] et deinceps cum aliqua cogitatio mala in cor, suadente diabolo, venerit, cito episcopo, vel priori, confiteatur, ut per veram confessionem et poenitentiam, regnum Dei habere mereamur. Nimis enim improbus est qui ante Dei oculos peccat et homini confiteri erubescit.



CAPUT XXXII.---Ordo ad poenitentiam accipiendam, et confessionem faciendam.

Haec est oratio poenitentiae et confessionis nostrae, quae coram Deo et sacerdotibus ejus a nobis pariter agendae sunt, id est, in unoquoque anno tribus vicibus, id est in tribus Quadragesimis populus fidelis suam confessionem suo sacerdoti faciat, et qui plus fecerit, melius facit. Monachi in unoquoque Sabbato confessionem faciant, cum bona voluntate, episcopo [Col. 1072B] aut priori suo. Quando volueris confessionem facere peccatorum tuorum, viriliter age, et noli erubescere, quia inde venit indulgentia; et sine confessione non est indulgentia.

Imprimis prosterne te humiliter in conspectu Dei in terra ad orationem, et roga beatam Mariam cum sanctis apostolis, et martyribus, et confessoribus, ut ipsi intercedant pro te ad Dominum, et Deus omnipotens dignetur tibi dare sapientiam perfectam, et scientiam, et intelligentiam veram, ad confitendum peccata tua. Et postea surge cum fiducia et vera credulitate, et dic illi: Serve Dei, credis in Deum Patrem omnipotentem creatorem coeli et terrae?

Respond. Credo.

[Col. 1072C] Interrog. Credis in Patrem et Filium et Spiritum sanctum?

Respond. Credo.

Int. Credis quod istae tres personae, quomodo diximus, Pater et Filius Spiritus sanctus, tres personae sint, et unus Deus?

Respond. Credo.

Int. Credis quod in ipsa carne in qua nunc es, recipere habes quod egisti, et quod egeris sive bonum, sive malum?

Respond. Credo.

Int. Credis resurrectionem et vitam aeternam esse tibi post mortem?

Respond. Credo.

[Col. 1072D] Int. Vis dimittere omnia mala illis omnibus qui in te peccaverunt, ut Deus dimittat tibi omnia peccata tua? dicente eodem Domino in Evangelio: Si remiseritis hominibus peccata eorum, remittentur vobis peccata vestra (Matth. XVIII, 35).

Respond. Volo.

Et postea require eum diligenter, si sunt secum opera mala, quae separant hominem (ut ait Apostolus) a regno Dei. Haec sunt mala cogitatio, malus sermo et otiosus, odium, invidia, detractio, maledictio, convicium, turpiloquium, scurrilitas, dissimulatio, adulatio, murmuratio, cupiditas carnalis, elatio, desidia, pigritia, inhonoratio, bonorum inhonoratio, cognatorum inhonoratio, diebus Dominicorum et sanctorum solemnitatum ignorantia, iracundia, [Col. 1073A] avaritia, falsa testificatio, somnolentia, intemperantia in cibis, rapina, gula, ebrietas, comessatio, fornicatio, adulterium, sacrilegium, superbia, perjurium, furtum, homicidium, et his similia. Et postquam confessus fuerit sua peccata, si vult dimittere ea, da ei poenitentiam, et si non vult, non da ei poenitentiam, quia non potes; et si vult dimittere ipsa peccata, fac ei confiteri ea, et ad ultimum dicere: Multa sunt peccata mea in factis, in verbis, in cogitationibus; tunc da illi poenitentiam canonice mensuratam; et postea effunde super eum orationes et preces.

Cavendum est utique ne hi qui in gravibus peccatis incidunt, et hi qui in levioribus quibusdam delinquunt, aequaliter judicentur, sed secundum morbum [Col. 1073B] adhibenda est medicina.



CAPUT XXXIII.---De excommunicatione culparum.

Si quis clericus contumax, aut inobediens, aut superbus, aut ebriosus, aut detractor, aut rebellis, aut bilinguis, aut fornicator, aut contradictor, aut contentiosus, aut raptor, aut fur, aut murmurator, aut increpator, aut indicti jejunii transgressor, aut juxta crucem standi et adorandi contemptor, aut in aliquod contrarium consistens, aut praeceptis episcopi, vel eorum qui sub eo sunt, contemptor fuerit, sua voluntate veniam non petierit, hic secundum Domini praeceptum admoneatur, semel, et bis, et ter, secreto, a senioribus suis; et si se non emendaverit, objurgetur publice coram omnibus. Si vero neque sic se correxerit, excommunicationi subjaceat. [Col. 1073C] Si autem improbus est, aut minus intelligens, aut incorrigibilis, vindictae corporali subdatur.



CAPUT XXXIV.---De Quadragesimae observationibus.

Licet omni tempore vita Christianorum simplex debeat esse et sobria, maxime tamen religiosis mentibus convenit ut his diebus continentius vivant, et sedula servitute adhaerere Deo contendant. Ideoque decernimus ut in illis quadraginta diebus ante Pascha, cum omni puritate mentis et corporis noster clerus, Deo jubente, in quantum poterit, se custodiat. De cibi autem et potus perceptione, in quantum Deus auxilium dederit, parcitatem habeat, id est, ut quotidie, exceptis diebus Dominicis, a capite Quadragesimae, [Col. 1073D] usque ad Pascha sanctum, post dictam vesperam in refectorio reficiat, et ab illis cibis se abstineat vel potu, sicut episcopus vel qui sub eo sunt cum ratione constituerint. Et alibi neque in ipsa civitate, neque in monasteriis, neque in quibuslibet locis, neque in domibus propriis, his quadraginta diebus reficiant, nisi ubi hora competente ad cibum suum accipiendum pro utilitatis causa longe fuerint, et adesse cum fratribus non potuerint.

Lectioni vero clerici in his quadraginta diebus, exceptis diebus Dominicis suis, a prima dicta usque ad tertiam plenam vacent, et foras claustra, nisi necesse fuerit, non egrediantur, nisi episcopus, aut qui sub eo est, judicaverit ut fiat, quod fiendum est. [Col. 1074A] Et post tertiam tunc temporis capitulum habeant, et postea faciant quod congruum fuerit, sive in legendo, sive in operando.



CAPUT XXXV.---De temporibus in quibus semel aut bis in die clericis reficiendum est.

A Pascha autem usque ad Pentecosten bis in die canonici reficiant, et carnem manducandi licentiam habeant (nisi poenitentes) praeter tantum quartam sextamque feriam. A Pentecoste vero usque ad nativitatem sancti Joannis Baptistae, similiter bis in die reficiant, et carne abstineant. A nativitate vero sancti Joannis usque ad transitum sancti Martini, sicut antea bis in die reficiant, quarta et sexta feria a carne abstineant.

Ab ipso transitu sancti Martini usque ad natalem [Col. 1074B] Domini a carne omnes abstineant, et usque ad nonam jejunent, et omnibus his diebus in refectorio reficiant. Et post natalem Domini usque ad caput Quadragesimae secunda et quarta, et sexta feria, in refectorio ad nonam reficiant. Reliquis his diebus duabus vicibus in refectorio reficiant. A carne vero quarta, et sexta feria his temporibus abstineant. Et si dies festus in his diebus feriis talis venerit, si permiserit prior, carnem manducent pro infirmitate.



CAPUT XXXVI.---De festivitatibus sanctorum.

Illud intimare complacuit, ut nos et clerus noster, festivitatibus Domini, et sanctae Mariae, vel duodecim apostolorum, seu reliquorum sanctorum, quorum usus est in ista provincia, annis singulis celebrare [Col. 1074C] (in quantum Deus possibilitatem dederit) officium divinum die noctuque procuremus. Et episcopus, vel qui sub eo est, in Nativitate et Epiphania Domini, et Pascha, et clauso Paschae, et Ascensione Domini, et Pentecoste, et festivitatibus sanctorum provinciae suae, in domo sua ad ipsos cleros refectionem faciat, si praesens est, et si absens est, his diebus tunc in refectorio habeant refectionem sufficienter, sicut superius scriptum est. Et postquam de refectorio exierint, in caminada bibant duabus vicibus aut tribus, qualiter consolatio sit, et ebrietas non dominetur.

Aliis vero diebus festis, sicut moris est Ecclesiae, juxta quod melius praelati possunt, clericis suis cibum potumque ministrent. Et illud interea caveant [Col. 1074D] praelati, ne id quod dare debent, aut possunt, qualibet dissimulatione, aut tenacitate, subditis subtrahant, ne paupertatis occasione compulsi, per diversa vagari ac se turpibus implicari negotiis cogantur; relictoque Ecclesiastico officio, incipiant indisciplinate vivere, et propriis voluptatibus deservire; et praelati qui eis necessaria largiendo a Domino remunerari poterant, districte et severe judicentur.



CAPUT XXXVII.---Ut non praesumat aliquis alterum caedere aut excommunicare.

[a 1Kb] Vitetur in hoc ordine canonico omnis praesumptionis occasio, id est, ut nulli liceat quemquam [Col. 1075A] parem suum excommunicare, aut caedere, quamvis aliquis sua praesumptione ipsum ad hoc incitet: non est suum advindicare, aut in verbis, aut in factis, sed ad priorem veniat, et ille secundum ordinem ipsam causam definiat. Et qui hoc facere praesumpserit, ab episcopo vel ab eo qui sub eo est, judicetur.



CAPUT XXXVIII.---Ut in congregatione canonicorum nulli liceat alterum defendere.

[a 1Kb] Omnibus modis cavendum est ut pro nulla occasione alter praesumat alium defendere, nec quasi parentelae obtentu, aut aliqua amicitia, aut familiaritate, id a canonicis praesumatur, quia gravis occasio scandalorum in congregatione ex hac causa solet oriri. Quod si quis transgressus fuerit, a [Col. 1075B] priore acrius coerceatur, ut caeteri timorem habeant.



CAPUT XXXIX.---De zelo bono quem debent servi Dei habere invicem.

[b 1Kb] Sicut est zelus amaritudinis malus, qui separat a Deo, et deducit ad infernum, ita est zelus bonus, qui separat a vitiis, et ducit ad Deum, et ad vitam aeternam. Hunc ergo zelum ferventissimo amore exerceant servi Dei, id est, ut honore se praeveniant invicem, et infirmitates suas sive corporum, sive morum, patientissime tolerent. Et si qua vitia reporta fuerint, reprimenda sunt, et castigatio adhihenda est, cum his a quibus hoc est commissum (ut ait Apostolus) . . . existant, qualiter vitia si orta fuerint possunt destruere, et ad meliorem statum unumquemque [Col. 1075C] provocare, quia scriptum est: Qui diligitis Dominum, odite malum (Psal. XCV, 10). Nam qui diligit iniquitatem, odit animam suam. Nam ille animam suam bene diligit, qui se custodit, et alios ad exemplum bonae conversationis, et verbis, et operibus, trahit.



CAPUT XL.---De infirmis canonicis.

[c 1Kb] Si aliquis ex clero infirmatur, episcopus, vel qui sub eo est, habeat maximam curam de illo; et caveat ne negligatur infirmus; sed sicut revera Christo, ita ei serviatur. Quibus infirmis sint mansiones deputatae, rationabiliter dispositae, condignae, aptae, ubi esse possint; et sit unus ex clero deputatus timens Deum, qui circa infirmum maximam curam gerat de [Col. 1075D] omnibus necessitatibus ejus; et habeat solatium si opus est, juxta quod constituerit prior: et sciat si bene ministraverit, gradum bonum sibi a Deo acquiri.

Sed et ipse infirmus consideret in honore Dei sibi serviri, et non superfluitate sua contristet servientem sibi. Et hoc indicendum est, quod infirmo licet omni hora cibum et potum sumere, quando desideraverit, vel possit, si opportune non possit.



CAPUT XLI.---De vestimentis et calceamentis clericorum.

Illa dimidia pars cleri, qui seniores fuerint, annis singulis accipient cappas novas, et vestes laneas [Col. 1076A] novas; et veteres, quas praeterito acceperunt, semper reddant, dum accipiunt novas. Et alia pars dimidia cleri, illas cappas et vestes veteres, quas illis seniores sui singulis annis reddunt, accipiant. Et illi seniores illas cappas et vestes, quas reddere debent, non commutent. Et unusquisque cleri senioris annis singulis tres campsiles accipiunt; et unusquisque cleri junioris annis singulis duas campsiles accipiunt. Calceamenta vero omnis clerus annis singulis, pelles buccinas, et solas, paria quatuor accipiunt. Et vestimenta in transitu sancti Martini, et campsiles in Pascha, et calceamenta in Kalendis Septembribus habeant.



CAPUT XLII.---De eleemosynis accipiendis.

Si aliquis uni sacerdoti pro missa sua, vel pro [Col. 1076B] confessione, aut clerico pro psalmis, et hymnis, seu pro seipso, vel pro quolibet charo suo, aut vivente, aut mortuo, aliquid in eleemosyna dare voluerit, hoc sacerdos, vel clericus a tribuente accipiat, et exinde quod voluerit faciat. Si autem a tribuente ad omnes sacerdotes aliquid in eleemosyna datum fuerit, hanc eleemosynam communem habeant et psalmodiam, vel missas pro illo misericorde faciant.



CAPUT XLIII.---De mensura sacerdotibus de eleemosynis accipienda, facienda.

Nimis grave eis esse existimamus, si tam ingentium onera peccantium solis illis sacerdotibus contigerit portare, quia facilius Dei misericordiam plures impetrant quam unus, quia unusquisque de [Col. 1076C] propria conscientia sua debet metuere, quanto magis de alienis peccatis supra vires non debet sibi sarcinam peccatorum cumulare.



CAPUT XLIV.---De cura quam in populo sibi commisso debent habere clerici.

Cavendum nobis est ne in periculum per nostram negligentiam, ut ita dixerim, absque baptismo, et confirmatione, et confessione, et praedicatione, in quadam securitate positus incurrat noster populus. Unde constituimus ut bis in mense per totum annum, de quinto decimo, in quinto decimo, verbum salutis ei praedicetur, qualiter ad vitam aeternam, Deo auxiliante, perveniat. Et si omnibus festis et Dominicis diebus assidua fuerit praedicatio, [Col. 1076D] utilior est; et juxta quod intelligere vulgus possit, ita praedicandum est.



CAPUT XLV.---Cui committi debeant stipendia pauperum.

[d 1Kb] Evangelicis atque apostolicis instruimur documentis, in colligendis hospitibus; et ideo ante omnia operam debere dare, ut merito de nobis a Domino dicatur: Hospes fui, et collegistis me (Matth. XXV, 35). Proinde oportet ut praelati Ecclesiae, praecedentium Patrum exempla sectantes, aliquod praeparent receptaculum, ubi pauperes colligantur, et de rebus Ecclesiae tantum ibidem deputent, unde sumptus necessarios juxta possibilitatem rerum habere valeant, [Col. 1077A] exceptis decimis, quae de Ecclesiae villis ibidem conferuntur. Sed et canonici tam de frugibus quam etiam de omnibus eleemosynarum oblationibus in usus pauperum decimas libentissime ad ipsum conferant hospitale. Et boni testimonii frater constituatur, qui hospites, et peregrinos mendicantes, ut pote Christum in illis, suscipiat, eisque necessaria libenter pro viribus administret; qui etiam ea quae in usus pauperum cedere debent nequaquam in suos usus reflectat, ne cum Juda loculos Domini furante sententiam damnationis excipiat.

Et praelati cavere debent ne curam pauperum parvipendant. Et clerici, si aliis temporibus nequeunt, saltem quadragesimali tempore, pedes pauperum in competenti lavare debent hospitali, juxta [Col. 1077B] illud evangelicum: Si ego Dominus et magister lavi vobis pedes, quanto magis vos debetis alter alterius lavare pedes (Joan. XIII, 14), et caetera. Quapropter expedit ut in competenti loco hospitale sit pauperum, ubi perfacilis ad illud veniendi conventus fieri possit fratrum. Quod si is cui hospitale commissum est curam pauperum neglexerit, eorumque res in suos usus retorserit, quanquam divina ultione dignus sit, severius tamen quam caeteri delinquentes a praepositis judicandus, et a ministerio removendus; nec immerito, quippe qui et pretia peccatorum, et alimenta pauperum, et thesaurum coelo recondendum, suis aptavit usibus.



CAPUT XLVI.---De praepositis.

[a 1Kb] Quamvis omnes qui praesunt praepositi rite [Col. 1077C] dicantur, usus tamen obtinuit eos vocari praepositos qui quamdam prioratus curam sub aliis praelatis gerunt. Hi tamen qui juxta morem hunc praepositi vocantur, tales et tam strenui constituendi sunt, qui vitae probabilis sint, et ea quae sibi injuncta sunt, fideliter humiliterque expleant; et pro eo quod aliis praelati sunt, nequaquam parvipendant canonica instituta, sed quanto plus implicantur in fratrum curis, tanto magis studeant coelestibus obtemperare monitis. Debent igitur cunctae congregationi utiles esse, et de ministerio sibi commisso fideliter prodesse. Ea vero quae fratribus dare debent, cum charitate tempore opportuno incunctanter praebeant, quatenus a Domino de fideli administratione gradum [Col. 1077D] bonum sibi acquirant.



CAPUT XLVII.---Quales vice praelatorum in congregatione fungi debeant.

[b 1Kb] Oportet Ecclesiae praelatos, ut de congregatione sibi commissa tales eligant boni testimonii fratres, in quibus onera regiminis secure possint partiri. Quibus etiam talem conferant dignitatem, ut vice illorum fungentes, et inobedientes canonica censura corripere, et obedientes hortando ad meliora valeant provocare. Non constituendi sunt personaliter, aut eo ordine quo in collegio fratrum admissi sunt, sed secundum vitae meritum, et spiritalium donorum [Col. 1078A] praerogativam: qui et in congregatione assidui sint, et fratrum curam pervigili studio gerant; et sicut alios praecedunt magisterio, ita nimirum innocentis vitae informent exemplo, ut, juxta Apostolum, exemplo sint caeteris in verbo, in conversatione, in charitate, in fide, et castitate, etc. (I Tim. IV).

Qui etiam, si prioratus sui causa intumescere coeperint, et curae fratrum nihil propenderint, et si crebro incorrigibiles exstiterint, a ministerio propellantur, aliique in loco illorum qui strenue peragere possint constituantur.



CAPUT XLVIII.---De pueris nutriendis custodiendisque.

[c 1Kb] Solerter rectores Ecclesiarum vigilare oportet, ut pueri et adolescentes, qui in congregatione sibi [Col. 1078B] commissa nutriuntur, vel erudiuntur, ita jugibus ecclesiasticis disciplinis constringantur, ut eorum lasciva aetas, et ad peccandum valde proclivis, nullum possit reperire locum quo in peccati facinus proruat. Quapropter in hujuscemodi custodiendis, et spiritaliter erudiendis, talis a praelatis constituendus est vitae probabilis frater, qui eorum curam summa gerat industria, eosque ita arctissime constringat, qualiter, ecclesiasticis doctrinis imbuti, et armis spiritalibus induti, et Ecclesiae utilitatibus decenter parere, et ad gradus ecclesiasticos quandoque digne possint promoveri.

Libuit praeterea, ob aedificationem congruam, et instructionem negotii de quo agitur, quamdam sanctorum Patrum sententiam huic operi inserere, quae [Col. 1078C] ita se habet: » [d 1Kb] Prona est enim omnis aetas ab adolescentia in malum. Quisquis autem in clero puberes, aut adolescentes existunt, omnes in uno conclavi atrii commorentur, ut lubricae aetatis annos, non in luxuria, sed in disciplinis ecclesiasticis agant, deputati probatissimo seniori, quem et magistrum doctrinae, et testem vitae habeant,« et caetera. His ita praemissis, oportet ut probatissimo seniori pueri ad custodiendum, licet ab alio erudiantur, deputentur. Frater vero cui haec cura committitur, si eorum curam parvipenderit, et aliud quam oportet docuerit, aut his aliquam cujuslibet laesionis maculam ingesserit, severissime correptus ab officio amoveatur; et fratri alii hi committantur, qui eos et innocentis [Col. 1078D] vitae exemplis informet, et ad opus bonum peragendum excitet.



CAPUT XLIX.---Ut omnes canonici ad completorium conveniant.

Expletis religiosissimo obsequio horis competentibus diurnis officiis ab omnibus canonicis, dato signo, devotissime ad completorium veniendum est, incipiente nocte; quo completo, non oportet ut epulis et potationibus, vanisque inserviant loquelis, sed his penitus postpositis, humiliter et honeste dormitorium petant, et nequaquam duo in uno lecto, sed singuli in singulis lectis quiescant. [e 1Kb] Lucerna [Col. 1079A] quoque in eodem dormitorio noctis tempore jugiter ardeat. Nihil denique inhonestum aut indecens in dormitorio geratur ab aliquo; nec quispiam aliquem inquietare praesumat, nec ad verba inutilia et otiosa prorumpere cogat. Hujus capituli contemptor specialiter a praelatis et magistris severissime corripiatur.



CAPUT L.---De cantoribus.

[a 1Kb] Studendum summopere cantoribus est, ne donum sibi divinitus collatum vitiis foedent, sed potius illud humilitate, et sobrietate, et castitate, et caeteris sanctarum virtutum ornamentis exornent: quorum melodia animos populi circumstantis ad memoriam amoremque coelestium non solum sublimitate verborum, sed etiam sauvitate sonorum, quae dicantur, [Col. 1079B] erigat. Cantorem autem, sicut traditum est a sanctis Patribus, et voce et arte praeclarum illustremque esse oportet, ita ut oblectamento dulcedinis animos incitet audientium, etc. Cantores itaque non propter donum sibi collatum se caeteris superbiendo praeferant, sed humiliter socios exhibeant. Et providendum est illis quando temperate, quando submisse divinum agatur officium; scilicet ut secundum numerum clericorum, et officii qualitatem, et temporis prolixitatem, tantum protendant, et voces moderentur caeterorum. Sonum etiam vocalium litterarum bene et ornate proferant.

Hi vero qui hujus artis minus capaces sunt, donec erudiantur melius, convenit ut sileant, quam cantare volendo quod nesciunt, aliorum voces dissonare [Col. 1079C] compellant. Psalmi namque in ecclesia non cursim, aut in excelsis atque inordinatis, seu intemperatis vocibus, sed plane et lucide cum compunctione cordis recitentur, ut et recitantium mens illorum dulcedine pascatur, et audientium aures illorum pronuntiatione demulceantur, quoniam quamvis cantilenae sonus in aliis officiis excelsa soleat fieri voce, in recitandis tamen psalmis hujuscemodi vitanda est vox.

Constituantur interea seniores fratres, probabilioris scilicet vitae, qui tempore statuto vicissim cum cantorum schola sint, ne hi qui discere debent, aut otio vacent, aut inanibus et supervacuis fabulis instent. Si vero cantores superbi exstiterint, et artem quam divinitus adjuti didicerint aliis insinuare renuerint, [Col. 1079D] graviter ac severe judicentur, ut, emendati atque correcti, talentum sibi a Deo quidem collatum aliis erogare procurent.



CAPUT LI.---Quales ad legendum et cantandum in ecclesia constituendi sint.

[b 1Kb] Tales ad legendum, et cantandum, et psallendum in ecclesia constituantur, qui non superbe, sed humiliter, debitas Domino laudes persolvant, et suavitate lectionis ac melodiae doctos demulceant, et minus doctos erudiant; plusque velint in lectione vel cantu populi aedificationem quam popularem vanissimam adulationem. Qui vero haec docte peragere [Col. 1080A] nequeunt, erudiantur prius a magistris, et instructi haec adimplere studeant, ut audientes aedificent.



CAPUT LII.---Modus correptionis.

[c 1Kb] Quanquam contemptores canonicarum institutionum episcopali praecipue judicio plectendi sint, juxta modum culparum, ut supra retulimus, mensura extendenda est correptionum. Et haec omnia jure in praelatorum pendent judicio, quo discretissime temperanda sunt: necesse est enim, ut iidem praelati circa delinquentes medici peritissimi imitentur factum, scilicet ut, adhibita magnae discretionis cura, quid cuique congruat, quidve conveniat, adhibeant: summopere perpendentes ut, juxta quantitatem vulnerum, exhibeant fomenta curationum; quatenus nec alteri dent quod noceat, nec alteri subtrahant quod [Col. 1080B] juvet.

Omissis igitur his quorum aetati delinquenti parcitum non est, sed potius eorum latera ne indurescant virgis assidue tundenda sunt, qualiter erga caeteros delinquentes juxta auctoritatem divinam, et sanctorum Patrum exemplum, traditionesque id fieri oporteat, strictim breviterque ostendatur.

Si quis frater, in congregatione canonica constitutus, horas canonicas frequentare neglexerit, ecclesiamque non religiose, sed pompatice, vel incomposite, intraverit, et opus Dei negligenter exsecutus fuerit, ad collationem venire distulerit, obedientiam a magistris sibi injunctam agere recusaverit, in legendo et cantando, vel in caeteris ecclesiasticis disciplinis, juxta vires studium non exhibuerit, ad mensam [Col. 1080C] non necessitate, sed vitio tarde occurrerit, e claustris sine licentia exierit, per licentiam vero egressus extra constitutum sibi placitum moras fecerit, in plateis ire, aut in biviis residere tentaverit, in dormitorio aliquid indecens, aut inhonestum, verbis, aut actibus, perpetraverit, alicubi nisi in dormitorio cum caeteris absque causa inevitabili dormire praesumpserit, fratribus charitatis officio obedienter servire neglexerit, discordiam quam scriptura Dei detestatur, inter fratres seminaverit, et huic institutioni contumax, aut superbus, aut murmurans exstiterit, et caetera hujuscemodi agere tentaverit, hic primo secundum Domini praeceptum non solum et secundo, et tertio, quinimo crebrius admoneatur; et si his admonitionibus non cesserit, publica objurgatione [Col. 1080D] corripiatur. Quod et si his renisus fuerit, caeteris sibi alimentis interdictis, pane tantum usque ad dignam satisfactionem utatur et aqua. Si vero nec sic correxerit, separetur a mensa, et a societate fratrum, et a choro psallentium removeatur, et seorsim in loco hujuscemodi negligentibus a praelatis constituto stare cogatur, ut saltem rubore sequestrationis emendetur.

Deinde si his modis incorrigibilis exstiterit, et aetas permiserit, ut ait Salomon: Stultus verbis non corrigitur (Prov. XVIII, 2), congrua ei verberum adhibeatur castigatio, secundum beati Gregorii sententiam: [Col. 1081A] »Qui jubentis verba non audit, verberibus admoneatur; ut ad bona desideria poenae trahant, quem praemia non invitant.« Caeterum si talis fuerit, quem aut aetas, aut qualitas personae verberari non siverit, publica objurgatione, et jejuniorum continua afflictione, et sequestrationis rubore, hujusmodi corripiatur, usque dum digna poenitentiae satisfactione veniam consequatur. Si vero uterque, et qui flagellatur, et quem flagellari aetas aut qualitas personae prohibet, adhuc incorrigibiles exstiterint, sit locus intra claustra canonicorum, sicut multis in locis noscitur esse, quo ad tempus retrudantur; et secundum modum culpae castigentur, secundum Apostolum: Traditi Satanae in interitum carnis, ut spiritus salvus sit in die Domini (I Cor. V, 5). [a 1Kb] Quod si [Col. 1081B] etiam tot saluberrimis admonitionibus et castigationibus necdum paruerint, fiat pro eis ab omni congregatione communis oratio, ut postremo sanentur a Domino. Si prorsus inemendabiles et incorrigibiles apparuerint, ne per plures eorum dira serpant contagia, necesse est ut a caeterorum societate, ut pote oves morbidae, separati, ante praesentiam deducantur episcopi. Si vero quis in collegio canonicorum criminalem culpam admiserit, huic nulla est danda dilatio, quin aut sponte poenitentiam pro admisso crimine gerat, aut si id agere resultaverit, coram episcopo deducatur, ut ab eo publica multetur poenitentia. Meminisse enim oportet rectores, quod columba in divinis Scripturis Ecclesia appellata est, quae non unguibus lacerat, sed alis pie percutit. [Col. 1081C] Unde etiam illis summopere observandum est, ut, sicut praemissum est, juxta modum culparum, et personarum, et aetatum, omnino ipsa correptio sit temperata, ut nec vitium desidiae inolescat, nec correptio mansuetudinis modum excedat, ne (ut ait beatus Maximus) aut solutior lenitas cohibentium licentiam praebeat peccanti, aut immoderata severitas a lapsis non revocet delinquentem.

Sed et hoc illis nihilominus cavendum est, ne errata delinquentium alicujus rei livore feriant, sed potius (ut ait beatus Augustinus) sint criminum persecutores et hominum liberatores. Oderint vitia, diligant homines. Oderint quod instinctu diaboli ingestum est, diligant quod Dei bonitate creatum est. Teneant in manu baculum, et virgam: baculum videlicet, [Col. 1081D] quo aliorum virorum imbecillitates spiritaliter sustentent; virgam vero qua vitia delinquentium zelo rectitudinis feriant. Interea delinquentibus excommunicatis fratribus, nequaquam debent caeteri fratres favere, aut eos suis adulationibus decipere, aut eorum errata defendere, sed potius opem ferre, ut aequitatis censura districte corrigantur.



CAPUT LIII.---Ut canonici cucullas monachorum non induant.

[b 1Kb] Reprehensibilem apud plerosque canonicos inolevisse comperimus usum, eo quod contra morem [Col. 1082A] ecclesiasticum cucullas, quibus solis monachis utendum est, induant, cum utique illorum habitum penitus usurpare non debent, a quorum proposito quodammodo distant, quia sicut indecens est ut arma militaria more laicorum gestent, ita nimirum inhonestum et valde indecorosum est ut alterius propositi indumenta sibi imponant. Habitus namque singulorum ordinum idcirco in Ecclesia ab invicem discreti sunt, ut his visis cujus propositi sit gestans, vel in qua professione Domino militet, liquide cognoscatur; nam et Domini lege vir muliebrem, et mulier virilem, prohibetur induere vestem, scilicet ut uterque sexus sibi conveniente veste indutus incedat; sicut enim turpe est virum vestem muliebrem, et mulierem vestem virilem induere, ita valde indecorum [Col. 1082B] est canonicum vestem monasticam induere, nisi tamen cum veste etiam propositum voluerit assumere. Et quia hujuscemodi usus nulla autoritate approbatur, sed potius ab his qui sanum sapiunt merito reprehenditur et repudiatur, oportet ut ab hinc, ne fiat, penitus inhibitum sit.



CAPUT LIV.---Ut in cultu vestium discretionem teneant.

[c 1Kb] Quaerere potius Deum cultu cordis, quam corporis, evidentibus Scripturae sanctae patet indiciis. Proinde caveant canonici, ne per immoderatum cultum vestium dehonestent religionis dignitatem. Hieronymus dicit: » [d 1Kb] Sunt quidam quibus omnis cura de vestibus est, si bene oleant, si pes laxa pelle non fluat. Crines calamistri vestigio rotantur; digiti de [Col. 1082C] annulis radiant; et ne plantas humidior via spargat, vix imprimunt summa vestigia. Tales cum videris, sponsos magis aestimato quam clericos.« Inde dicit Gregorius: » [e 1Kb] Nemo aestimet in fluxu atque studio vestium peccatum deesse, quia si hoc culpa non esset, nullo modo Joannem Dominus de vestimenti sui asperitate laudasset. Si cultus vestium culpa non esset, nequaquam Paulus apostolus per Epistolam feminas a pretiosarum vestium appetitu compesceret, dicens: Non in veste pretiosa« (I Tim. II, 9). Unde oportet canonicos sanctae auctoritati parere, et humilitatem corde, mente, actu, habitu, incessu, aequitate religiosissime demonstrare, plusque velint sancta conversatione, eximiisque moribus, quam ornatu vestium, fulgere.

[Col. 1082D] Decet porro ut eorum talis sit vestium cultus qui vanitatis occasione careat; non enim specialiter praesumi debet ab aliquo quod non generaliter teneatur ab omnibus. Vestes enim et calceamenta, vel lectualia clericorum, ex moderato et habitu competenti sint nec nimium nitida, nec plurimum abjecta; nam sicut inter ignem et aquam tenenda est via, ut nec exuratur homo, nec demergatur; sic inter apicem superbiae, et voraginem desidiae, iter nostrum temperare debemus.



CAPUT LV.---Quod a praelatis gemina pastio sit subditis impendenda.
[Col. 1083A]

[a 1Kb] Solerter praelatis satagendum est ut eos quibus praesunt verbis et exemplis ad bene vivendum informent; fixoque corde tenendum ne eos quasi proprios, sed ut Domini sui gregem, tractare meminerint, juxta illud quod Petro dicitur: Si diligis me, pasce oves meas, inquit, non tuas. Et hoc ideo dicimus, quia sunt nonnulli qui oves Christi non amore Christi, sed suae gloriae, vel dominationis, vel quaestus, gratia, pascunt. Etenim terrena subsidia diligenter illis praebere, exempla virtutis simul verbo praedicationis debent sollicite impendere. Quapropter studeat unusquisque praelatus ut familiae Christi annonam spiritalem carnalemque subministret, ut effici mereatur [Col. 1083B] ille evangelicus servus, de quo dicitur: Fidelis servus et prudens, quem constituit Dominus super familiam suam, ut det illis cibum in tempore (Matth. XXIV, 45; Luc. XII, 42).

Ergo sicut subditis necessaria corporis tribuunt, ita nihilominus studere debent, ut iidem religiosissime ordinem servent, et praelatis suis ac magistris honorem debitum similiter impendant. Ut horis canonicis divinum officium impleant; non otio vacent, non vaniloquiis inserviant, non detractionibus, et caeteris vitiorum illecebris, incumbant; sed potius aut orationi, aut lectioni, aut quibuslibet Ecclesiae, aut certe propriis utilitatibus vacent, aut etiam doctrinis sacris et diversarum artium erudiantur [Col. 1083C] disciplinis: ita videlicet, ut nullus in congregatione inutilis aut otiosus existens, stipendia Ecclesiae inofficiose accipiat.

Hanc igitur geminam pastionem praelati sibi commissis ovibus impendere instanter procurent, ut pote pro animabus eorum Domino rationem reddituri.



CAPUT LVI.---De familiaritate a clericis mulierum extranearum devitanda.

[b 1Kb] Prima quidem tentamenta sunt feminarum frequentes accessus, et reprehensibiles exhibent clericos. Quid tibi revera cum feminis, qui ad altare cum Domino fabularis? Te cuncti in publico, te in agro rustici, aratores, ac vinitores, quotidie graviter lacerabunt, si contra depositum fidei cum [Col. 1083D] eminis habitare contendis. Nunquid in choro apostolorum feminae adfuerunt? Prohibe virgines commorari tecum, quae de genere tuo non sunt. Nemo inter serpentes et scorpiones securus ingreditur. Non potest cum Domino toto corde habitare, qui frequentibus feminarum accessibus copulatur. Cum approximat stipulam, incendit ignem; cum approximat feminam, corrumpit mentem. Si cum viris feminae habitaverint, viscarium diaboli non deerit. Janua diaboli, via iniquitatis, percussus scorpionis [Col. 1084A] nocuumque genus. Nemo miles cum uxore pergit ad bellum.

Inde mando atque remando, ut hospitiolum canonicorum aut raro, aut nunquam mulierum pedes terant. Vir autem sive mulier, cum ad Dominum conversi fuerint, post peccatum suum, quod ad invicem commiserunt, nec in una villa unquam poeniteant, nec sit inter eos salutatio, aut beneficium; nec visus, nec colloquium (si non casus intervenerit) nec de uno fonte (ut vulgo dicitur) potum bibant; nec alumnus inter utrumque concurrat; nec munusculum quidem, nec colloquium (ut diximus), nec recordatio alterius in mente sua requiescat; sed cum adfuerit, cito veniam a Deo petat. Meminere debent canonici quod nec Davide sanctiores, [Col. 1084B] nec Salomone sapientiores possunt esse. [c 1Kb] Meminere debent quod paradisi colonum de possessione sua mulier ejecit.



CAPUT LVII.---De clericis non manentibus in suo proposito.

Qui semel in clero deputati sunt, aut monachorum vitam expetierunt, statuimus, neque ad militiam, neque ad dignitatem aliquam venire mundanam; et hoc tentantes, et non agentes poenitentiam, quominus redeant ad hoc quod propter Deum primitus inegerunt, anathematizari.



CAPUT LVIII.---De humiliatione facienda propter Deum carni.

[d 1Kb] Multitudines hominum, et officia, et placita, et convivia, et salutationes hominum, quasi quaedam [Col. 1084C] catenae voluptatum fugiendae sunt. Sit vilis et vespertinus cibus. Panis cum olere et legumine, interdum pisciculus pro summis ducatur deliciis: qui cum Christo desiderat regnare, non quaeret magnopere quam de pretiosis cibis et potibus stercus conficiat et urinam. Ventre vacuo saepius dormiendum: crebrae vigiliae carnem et sensum affligunt. Flexo corpore mens erigenda est ad Deum. Semper in manu sacra lectio, et in ore frequenter oratio sit. Pauperibus sumptuum refrigeria manu propria sunt distribuenda. Humilitas vestium tumenti animo non appetenda. Saecularium, maxime potentium, consortium devitandum.

Aliquid operis semper faciendum, ut diabolus inveniat hominem in opere occupatum. Ab otiosis [Col. 1084D] sermonibus auditus et lingua sunt castigandi. [e 1Kb] Et in Ecclesia cum timore et veneratione standum; et semper aut orandum, aut cantandum, aut legendum, aut audiendum. De justis laboribus eleemosyna Deo justo dandum. Melius non habere quod tribuatur, quam impudenter petere quod detur. Negotiator clericus, et ex inope dives, et ex ignobili gloriosus, quasi quaedam pestis fugiendus.



CAPUT LIX.---De iracundis doctoribus.

[f 1Kb] Iracundi doctores per rabiem furoris disciplinae [Col. 1085A] modum ad immanitatem crudelitatis convertunt; et unde emendare subditos poterant, inde potius vulnerant. Ideo sine mensura ulciscitur culpas doctor iracundus, quia cor ejus, dispersum in rerum curis, non colligitur in amorem unius deitatis.



CAPUT LX.---De doctrina et exemplis doctorum.

[a 1Kb] Tam doctrina quam vita clarere debet ecclesiasticus doctor; nam doctrina sine vita arrogantem facit; vita sine doctrina inutilem reddit. Doctoris praedicatio operibus bonis confirmanda est, ita ut quod docet verbo, instruat exemplo. Illa est vera doctrina, quam vivendi bene sequitur forma; nam nihil turpius est quam si bonum quod quisque praedicat, explere opere negligat; tunc enim praedicatio utiliter profertur, quando efficaciter a proferente [Col. 1085B] adimpletur. Unusquisque doctor et bonae actionis et bonae praedicationis habere debet studium; nam una sine altera non facit perfectum; sed praecedat doctor bene agere, ut sequenter possit bene docere. Et in illa doctrina clara, et similitudo patrum, et humilitas propter Deum habendae sunt.



CAPUT LXI. De taciturnitate.

Omni tempore in ecclesia, tam a populo quam a clero, summum silentium fiat, excepto hoc quod ad laudes Dei pertineat. Videamus quod ait Propheta: Dixi, custodiam vias meas, ut non delinquam in lingua mea. Item: Posui ori meo custodiam; obmutui et humiliatus sum; et silui a bonis (Psal. XXXVIII). [b 1Kb] Hic ostendit Propheta, si a bonis eloquiis propter taciturnitatem debet interdum taceri, quanto [Col. 1085C] magis a malis verbis propter poenam peccati debet cessari? Inde sancta Scriptura dicit: » [c 1Kb] Qui enim in Ecclesia verbosari fecerit, et pro se et pro aliis malam redditurus est rationem in die judicii.« [d 1Kb] Ergo quamvis de bonis et sanctis duntaxat eloquiis propter taciturnitatem rara loquendi in ecclesia concedatur licentia, quia scriptum est: In multiloquio non deerit peccatum; et alibi: Mors et vita in manibus linguae (Prov. X; XIV). Nam loqui et docere magistro condecet, tacere et audire discipulo convenit.

Qui hanc taciturnitatem in ecclesia minime custodierit, sed fregerit, sit in ipso die poenitens in aqua et pane. Et si iterum, tribus diebus poeniteat in pane et aqua. Et si tertia vice iteraverit, septem [Col. 1085D] diebus, ut supra, poeniteat. Et si amplius hoc facere praesumpserit, corporali disciplinae subjiciatur, ut caeteri timeant.



CAPUT LXII.---De ebrietate a clero devitanda atque detestanda.

Dominus in Evang. dicit: Attendite autem vobis, ne forte graventur corda vestra in crapula (Luc. XXI, 34). Et Apostolus dicit: Nolite inebriari vino, in quo est luxuria (Ephes. V, 18). Salomon dicit: Luxuriosa res est vinum, et tumultuosa ebrietas; quicunque in his delectatur, non erit sapiens. Nullum secretum est [Col. 1086A] ubi regnat ebrietas (Prov. XX, 1). Alibi dicitur: Operarius ebriosus non locupletabitur. Vinum et mulieres apostatare quidem faciunt sapientes (Eccl. XIX, 1, 2). Et alibi: Diligentes semper se inebriari vino, noli provocare in congregationem tuam (Eccl. XXXI, 30). Vinolentos sacerdotes et Apostolus damnat, et vetus Lex prohibet (Levit. X, 9); qui altari serviunt, vinum et siceram non bibent. [e 1Kb] Sicera Hebraeo sermone omnis potio nuncupatur, quae inebriare potest: quidquid inebriat, et statum mentis mutat, fuge similiter ut vinum.

Qui cupis esse bonus, et vis dignoscere verum,
Ut mortis socium, sic mordax effuge vinum.
Nulla febris hominum major, quam vitreus humor:
Pro eo surdescunt aures, balbutit denique lingua.
Dic mihi, dici ebrie, vivis, an morte gravaris?
Pallidus ecce jaces, et sine mente quiescis;
[Col. 1086B] Non bona, non mala, non dura, non mollia sentis
Cavete, fratres, in omnibus ebrietatem, quia magna animi est subversio. Nam sicut ignis facile incendit stupas, et leviores paleas, ita ebrietas corrumpit animam, et dejicit eam in grande peccatum. Dominus per prophetam ait: Vae illis qui mane surgunt ad ebrietatem sectandam, et ad potandum vinum usque ad vesperam (Isai. V, 11). Et in alio loco dicitur: Vae his qui potentes sunt ad bibendum vinum, et viri fortes ad miscendam ebrietatem (Ibid., 22). Basilius dicit: Plurimi namque homines per vinum maximam debilitatem corporis contraxerunt, nec potuerunt consequi pristinam firmitatem. Ebriosus putat se aliquid optimum agere, cum fuerit praecipitio devolutus. Fratres charissimi, nolite vos inebriare, [Col. 1086C] nolite bibendo immoderate nomina vestra de coelo delere. Sunt multi, quod pejus est, qui non solum se inebriant, sed etiam alios adjurant, ut amplius quod expedit bibant. O infelix qui hoc facis, non tibi sufficit quod ipse peris, nisi adhuc insuper alios perdas; non tibi sufficit quod ipse in illa ebrietate incurris, adhuc et alios tecum trahis. Non sufficit misero ebrioso in ebrietate seipsum mergere, nisi et alios secum conetur involvere. Nolite, fratres, nolite hoc malum facere; audite Apostolum dicentem: Neque ebriosi regnum Dei possidebunt (I Cor. VI, 10). Ebrius enim nec patrem, nec matrem, nec amicum, nec inimicum agnoscit; neque inter bona et mala discernit, nec ignem, nec gladium timet: sic falsi fratres et persecutores sunt qui Deum et [Col. 1086D] Ecclesiam quidem contemnunt, nec bona nec mala discernunt, nec gladium praesentis vitae, nec ignem gehennae futurae, metuunt. Quando homo ebrius fuerit, cor suum et membra liberare non potest.



CAPUT LXIII.---De clericis.

[f 1Kb] Itaque omnes qui in ecclesiastici ministerii gradibus ordinati sunt, clerici generaliter nominantur. Cleros autem vel clericos hinc appellatos doctores nostri dicunt, quia Mathias sorte electus est, quem primum per apostolos legimus ordinatum (Act. I, 26). [Col. 1087A] Sic et omnes quos illis temporibus Ecclesiarum principes ordinabant sorte eligebant. Clerus autem sors interpretatur, unde et haereditas Graece cleronomia appellatur, et haeres cleronomus. Proinde ergo clericos vocari aiunt, eo quod in sorte haereditas Domini dantur; vel pro eo quod ipse Dominus sors eorum sit, sicut de eis scriptum est, loquente Domino: Ego haereditas eorum (Deut. XVIII, 2). Unde oportet ut qui Deum haereditate possident, absque ullo impedimento saeculi Deo servire studeant, et pauperes spiritu esse contendant, ut congrue Psalmistae illud dicere possint: Dominus pars haereditatis meae (Psal. XV, 5).



CAPUT LXIV.---De regulis clericorum.

[a 1Kb] His igitur lege Patrum cavetur, ut a vulgari [Col. 1087B] vita reclusi, mundi voluptatibus se abstineant, non spectaculis, non pompis intersint: convivia publica fugiant, privata non tantum pudica, sed et sobria colant. Usuris nequaquam incumbant, neque turpium occupationes lucrorum, nec fraudis cujusque studium appetant. Amorem pecuniae, quasi materiam cunctorum criminum fugiant, saecularia officia negotiaque abjiciant. Honorum gradus per ambitiones non subeant. Pro beneficiis medicinae Dei munera non accipiant. Dolos et conjurationes caveant; odium et aemulationem, atque detractionem invidiamque fugiant; non vagis oculis, non infreni lingua, aut petulanti tumidoque gestu incedant, sed pudorem ac verecundiam mentis simplici habitu incessuque ostendant. Obscenitatem etiam verborum, [Col. 1087C] sicut et operum, penitus exsecrentur.

Viduarum ac virginum visitationes frequentissimas fugiant; contubernia extranearum feminarum nullatenus appetant; castimoniam quoque inviolati corporis perpetuo conservare studeant, aut certe unius matrimonii vinculo foederentur. Senioribus quoque debitam praebeant obedientiam, neque ullo jactantiae studio semetipsos attollant. Postremo in doctrina, in lectionibus, in psalmis, in hymnis, in canticis, exercitio jugi incumbant; tales enim esse debent qui divinis cultibus sese mancipandos exhibere student, scilicet ut dum scientiae operam dant, doctrinae gratiam populis administrent.



CAPUT LXV.---De generibus clericorum.

[b 1Kb] Duo sunt genera clericorum. Unum ecclesiasticorum [Col. 1087D] sub regimine episcopali degentium; alterum Acephalorum, id est sine capite, quem sequantur ignorantium. Hos neque inter laicos saecularium officiorum studia, neque inter clericos religio retentat divina, sed solutos atque oberrantes, sola turpis vita et vaga complectitur. Qui quidem nullum metuentes, explendae voluntatis suae licentiam consectantur; quasi animalia bruta, libertate atque desiderio suo fruuntur, habentes signum religionis, non officium, Hippocentauris similes, qui nec equi, [Col. 1088A] nec homines, [c 1Kb] mistumque (ut ait Poeta) genus, prolesque biformis. Quorum quidem sordida et infami numerositate satis superque nostra pars occidua polluitur.



CAPUT LXVI.---De sacerdotibus peccantibus.

[d 1Kb] Presbyter, aut diaconus, qui in fornicatione, aut perjurio, aut furto, aut homicidio, captus est, deponatur: non tamen communione privetur; dicit enim Scriptura: Non judicabit Dominus bis in idipsum.



CAPUT LXVII.---Ut presbyter habeat unam ecclesiam.

[e 1Kb] Presbyter non amplius quam unam ecclesiam habeat, sicut et vir unam uxorem.



CAPUT LXVIII.---Ut clerici nuptialia convivia vitent.

[f 1Kb] Presbyteri, diacones, subdiacones, vel deinceps, [Col. 1088B] quibus ducendi uxores licentia non est, alienarum nuptiarum evitent convivia; neque his coetibus admisceantur, ubi amatoria et turpia cantica cantantur; aut ubi obsceni motus corporum choreis et saltationibus efferuntur, ne auditus et obtutus sacris mysteriis deputatus turpium spectaculorum atque verborum contagione polluatur.



CAPUT LXIX.---De eo quod non per ambitionem sacerdotium appetendum.

[g 1Kb] Sicut qui invitatus renuit, et quaesitus refugit, sacris est altaribus offerendus; sic qui ultro ambit, vel importunus se ingerit, est procul dubio repellendus. Nam qui nititur ad altiora conscendere, quid agit nisi crescendo decrescat? Cur non perpendit quia benedictio illi in maledictum convertitur?



CAPUT LXX.---De eo quod removentur presbyteri ab officio suo.
[Col. 1088C]

[h 1Kb] Hi presbyteri qui in presbyterio suo filios genuerint, removeri ab officio suo debent.



CAPUT LXXI.---Pro infirmis orare, et ungere eos, praecipitur.

Jacobus apostolus scripsit: Infirmatur quis in vobis, inducat presbyteros in domum suam, et orent super eum, ungentes eum oleo, in nomine Domini, et oratio fidei salvabit infirmum, et suscitabit illum Dominus. Et si in peccatis fuerit, remittentur ei (Jac. V, 14). [i 1Kb] Quod non est dubium de fidelibus aegrotantibus accipi, vel intelligi debere, qui sancto oleo perungi possunt, quo ab episcopo confecto, non solum sacerdotibus, sed omnibus uti Christianis licet, in [Col. 1088D] sua, aut in suorum necessitate ungendis. Nam idcirco presbyteris dictum est, quia episcopi, occupationibus aliis impediti, ad omnes languidos ire non possunt. Caeterum si episcopus potest, aut dignum ducit a se visitandum, et benedicere, et tangere chrismate, sine cunctatione potest, cujus est chrisma conficere; nam poenitentibus istud fundi non potest, quia genus est sacramenti; quibus enim reliqua sacramenta negantur, quomodo unum genus posse putatur concedi?



CAPUT LXXII.---Oblationes in domibus offerri non oportere.
[Col. 1089A]

[a 1Kb] Non oportet in domibus oblationes celebrari ab episcopis, vel a presbyteris.



CAPUT LXXIII.---Quomodo benedicendi sunt sponsus et sponsa.

[b 1Kb] Sponsus et sponsa cum precibus et oblationibus a sacerdote benedicentur; et legibus sponsa dotetur, et a paranymphis custodiatur; et publice solemniterque accipiatur. Biduo etiam ac triduo abstineatur; et doceatur eis ut castitatem inter se custodiant, certisque temporibus nubant, ut filios non spurios, sed haereditarios Deo et saeculo generent.



CAPUT LXXIV.---De solemnitatibus praecipuis colendis.

[Col. 1089B] In solemnitatibus praecipuis, id est in Natali, et in Octava, et in Epiphania Domini, et in Pascha, et in Ascensione Domini, et in Pentecoste, et in sanctorum festivitatibus, id est, sancti Stephani, et sancti Joannis Evangelistae, et in festivitate Infantium, et in Purificatione; et in Assumptione sanctae Mariae; similiter in beatorum apostolorum festis, et sancti Joannis Baptistae, et sancti Laurentii, et sancti Martini, sive et in natali cujuslibet sancti, cujus honor in qualicunque Parochia specialiter celebratur, plenarium officium celebretur, et bis reficiatur.



CAPUT LXXV.---De decimis dividendis.

[c 1Kb] Sacerdotes populi suscipient decimas, et nomina eorum quicunque dederint scripta habeant super altare; et ipsas decimas secundum auctoritatem canonicam [Col. 1089C] coram testibus divident; et ad ornamentum ecclesiae primam eligent partem; secundam autem per manus fidelium ad usum pauperum et peregrinorum misericorditer cum omni humilitate dispensent; tertiam vero partem sibimetipsis soli sacerdotes reservent.



CAPUT LXXVI.---Ut presbyteri per diversa ab episcopis, aut laicis, indiscrete non mittantur.

Statutum est ut presbyteri, sicut hactenus factum est, indiscrete per diversa non mittantur, nec ab episcopis, nec ab aliis praelatis, nec etiam a laicis, ne forte propter eorum absentiam, et animarum pericula, Ecclesiarum in quibus constituti sunt negligantur officia.



CAPUT LXXVII.---De illis qui soli missas contra canonicam auctoritatem canere praesumunt.
[Col. 1089D]

[d 1Kb] Statutum est ut nullus presbyterorum solus missam celebrare praesumat, quia nec verba Domini Salvatoris, quibus mysteria corporis et sanguinis sui discipulis celebranda tradidit, nec apostoli Pauli documenta declarant, nec in ipsis Actibus apostolorum, si enucleatim legantur, ita fieri debere ullo modo invenitur. [e 1Kb] Nam etsi interrogatus, aut contemptus, hujusmodi corporis et sanguinis Domini solitarius consecrator fuerit, quid respondere poterit? Quibus enim dicit: Dominus vobiscum, aut a quo illi respondetur: [Col. 1090A] Et cum spiritu tuo, vel pro quibus supplicat Deum, dum dicit: Memento, Domine, famulorum famularumque tuarum, et omnium circumstantium, cum nullus circumstet? Quae consuetudo apostolicae et ecclesiasticae auctoritati contraria eradicanda, et funditus exstirpanda est a Domini sacerdotibus. Et si quis hoc deinceps facere praesumpserit, gradus sui periculo subjacebit.



CAPUT LXXVIII.---Ut presbyteri inconsulto episcopo non constituantur in ecclesiis, vel de ecclesiis expellantur ab aliquo.

[f 1Kb] Statutum est ut sine auctoritate vel consensu episcoporum presbyteri in quibuslibet Ecclesiis non constituantur, nec inde expellantur. Et si quis deinceps hoc facere tentaverit, synodali sententia districte feriatur.



CAPUT LXXIX.---De libris quos unusquisque secum in ecclesia habere debet.
[Col. 1090B]

Hi sunt libri, quos habere debet unusquisque sacerdos in sua ecclesia, per quos missas, et epistolas, seu Evangelium, vel baptisterium, seu poenitentiam, aut circulos annorum, sive lectiones nocturnales, intelligi potest. Si quis tales non habuerit, ab Ecclesia degradetur, quia in illo completur quod in libris legitur: Canes muti non possunt latrare (Isai LVI, 10). Hi sunt mali presbyteri qui concupiscunt accipere pastorale ministerium Ecclesiae, nec tamen possunt ad populum praedicare.



CAPUT LXXX.---De non suscipiendis alterius Ecclesiae clericis, et de susceptoribus eorum absque litteris commendatitiis, vel testibus a clericis in eadem Ecclesia militantibus.
[Col. 1090C]

[g 1Kb] Jam constitutum est non licere in alterius civitatis Ecclesia, vel in potestate laicorum clericos militare; sed ibidem permanere in qua a principio meruerunt ministrare; extraneos qui, missi a patria, ad aliquam Ecclesiam pro necessitate venerint [absque signatis apicibus non recipere]. Qui vero episcoporum, aut laicorum, post hoc constitutum alterius Ecclesiae clericum susceperit, nisi ad excusandum rationabiliter, placuit a communione suspendi, et eum qui suscipit, et eum qui susceptus est, quousque clericum ad suam fecerit reverti Ecclesiam.



CAPUT LXXXI.---Epistola cujusdam Deicolae, in Christi nomine missa ad sacerdotes et clericos, praedicationis atque instructionis causa ipsis directa.

[Col. 1090D] Dilectissimis sacerdotibus Ecclesiarum Christi praesulibus, et cunctis cleris in eisdem ubique et famulantibus, et Deicolis omnibus in totum mundum degentibus, aeternam in Domino Salvatore nostro salutem. Noverit igitur dilectio vestra quod semper sollicitus sum, et valde nosse desidero de salute, et sanitate, et vita vestra. Deus autem omnium nostrum vestrumque pium adimpleat desiderium in gloriam, et vitae sanctae disciplinam. Ergo cum simus dominicae plebis superna miseratione rectores, studiosius nos convenit Dei praesidium pro eorum saepe cogitare [Col. 1091A] salute qui nobis commissi esse videntur, ne de creditis, atque frustratis, quod absit, animabus, insiliis antiqui hostis, ante omnium pastorem, nisi succedat praeveniendo de offensis correctio, districtam cogamur solvere rationem. Unde rogamus vos, ut juste et pie sancteque viventes, caeteris fidelibus in exemplum sitis, et casto corde et corpore sub regula canonica vivatis.

Et praeterea peto ut consideretis et ante mentis et corporis oculos semper habeatis quid sumus nos et vos; nonne homines sumus; et unde homines, nisi de humo? Et quid est humus, nisi pulvis et cinis? Et quid erimus, nisi quod dictum est: Christus cum apparuerit, si bene egerimus, ei similes erimus (Coloss. III, 4), hoc est immortalitate et aeternitate? Abnegemus [Col. 1091B] quod sumus, ut incipiamus esse quod non sumus. Ergo omne bonum a summo Deo sperandum est, quia nisi Dominus aedificaverit domum, in vanum laborant qui aedificant eam (Psal. CXXVI). Et, Nisi Dominus custodierit civitatem, frustra vigilant qui custodiunt eam (Ibid.). Nos ergo petamus, quaeramus, pulsemus, Qui petit accipit, et qui quaerit invenit, et pulsanti aperietur (Luc. XI, 10). Cogitemus semper ultimum nostri exitus diem: ornemus finem nostrum, et componamus diligenter vitam nostram, et quantum incerti sumus de obitus nostri die, tantum parati simus in actione nostra bona, ut quandocunque venerit, nos semper paratos inveniat. Consideremus et pensemus quia districtus venturus est Judex, qui non solum operum, sed cogitationum exactor [Col. 1091C] apparebit. Laboremus in opere Dei quantum possumus, si non quantum debemus: Quoniam, ut ait Apostolus, non sunt condignae passiones hujus temporis ad futuram gloriam, quae revelabitur in nobis. Qua de re satagendum est nobis, et omnibus fidelibus, ut ad ipsam gloriam fideliter curramus.

Vestram quoque, o sacerdotes, fratresque dulcissimi, moneo solertiam, ut reminiscamini quam magna suscepta habetis onera animarum; nam qui curam suscepistis, ideo securitatis vitam deponite, quae inutilis est animae et corpori, quoniam qui animas susceperunt ad regendum, parare se debent ad rationem reddendam in conspectu Dei. Idcirco in quantum praevaletis, tam verbo quam exemplo, ut praediximus, admonere non cessetis vobis commissas [Col. 1091D] oves, ut in judicio cum Propheta absoluti, dicere possitis: Domine, justitiam tuam non abscondi in corde meo. Et: Veritatem tuam et salutare tuum dixi (Psal. XXXIX, 11). Diem ultimum cogitate, et regulam vestram conservate, villicationem vestram compensate, quia de omnibus qui negligentia vestra perierint rationem eritis reddituri in die judicii. Et ut de negotio lucrum reportetis et praemium, oportet vos magis prodesse quam praeesse.

O spiritales sacerdotes, diligite clerum et populum vestrum, et nullos vobis aestimetis propinquiores esse parentes quam qui vobiscum in domo et opere Dei morantur, quia ubi amor et dilectio est spiritalis, [Col. 1092A] ibi Deus mediator inhabitat, qui dixit: In hoc cognoscent omnes quia mei estis discipuli, si dilectionem habueritis ad invicem (Joan. XIII, 35). Vestramque fragilitatem humiliter considerate, et infirmorum curam patienter portate. [a 1Kb] In imperio vestro moderati sitis, ut regula edocet. Similiter moneo ut opera quae injungitis discernatis et temperetis. Discretionem vestram semper cogitate, ut quod fecerint subjecti vestri, absque murmure faciant, ut et animae salventur, et corpora supra modum non graventur. Moneo et omnes clericos vobis subjectos, ut vobis humiliter obediant, et regulam canonicam pro viribus adimplere satagant, et absque murmuratione imperio vestro subjaceant, Dominoque dulciter serviant; quoniam omnis homo potestatibus sublimioribus, [Col. 1092B] suisque praepositis subditus esse debet (Rom. XIII, 1; Tit. III, 1), quanto magis servi Dei obedire humiliter praepositis suis debent?

Moneo etiam ut regulae canonicae memores sint, ejusque praecepta ante oculos semper habeant. Nam quis scit quid sibi contingat, vel alii in hac vita? aut quis unquam inobediens ad bonum finem pervenerit? Nobis vero pavor incutitur non modicus, dum legimus multorum sanctorum finem fuisse periculum, et post tantos labores conquisitos, etiam de summis ad ima esse praecipitatos, quorum casus noster debet esse profectus, siquidem et primum hominem per inobedientiam cecidisse legimus. Multa siquidem atque innumerabilia de his colligi possunt, sed nobis ista modo sufficiunt, ut in his [Col. 1092C] caveatis, ne inobedientiam in aliquo Christo conferatis.

Non vobis delectentur deliciae superfluae, nisi quantum corpus sustentare videntur, et non quantum voluntas humana appetere tentatur. Nolite esse cultis vestibus adornati, sed simplici modo necessitatibus corporis contenti. Sic habeatis disciplinam, ut non amittatis animam. Nolite esse oblivioni dediti, nec ulla securitate adhibiti, sed tam corporis quam animae alimenta praeparate vobis [et] clericis subjectis vestris, ut laeti semper vobiscum cum Christo serviant sub cujus servitio se tradiderunt; ut in futuro mercedem recipiatis, et vocem Domini audiatis, ubi dicitur: Quia super pauca fidelis fuisti, supra multa te constituam, intra in gaudium Domini tui [Col. 1092D] (Matth. XXV, 21). Ad quod gaudium me peccatorem, et vos omnes, una cum omnibus nobis commissis, Dominus et Salvator noster, precibus omnium sanctorum suorum, perducere illaesos in vitam aeternam dignetur, qui vivit et regnat in saecula saeculorum. Amen.



CAPUT LXXXII.---Alia epistola ad episcopum.

Dulcissimo domino meo episcopo in Christi nomine salutem perpetuam. Pater dulcissime, bene valeas in Christo, et illi semper placeas. Saluto te, et per te omnes clericos tuos: consolare, et conforta eos, in servitio Domini nostri Jesu Christi in quantum praevales. [b 1Kb] Moneo prudentiam tuam ut peccantes [Col. 1093A] arguas coram omnibus, ut timorem caeteri habeant; qui enim proximorum mala respicit, et tamen silentio linguam premit, eo mortis auctor fit, quo viros [quos] potuerat curare noluerit. Nos ergo qui in periculoso ordine constituti sumus, attendamus, ne simus inutiles servi. Illius semper memores simus mandati, qui dixit: Hoc est praeceptum meum ut diligatis invicem (Joan. XV, 12). In hoc enim mandato omnium salus consistit: hoc cunctis pernecessarium esse constat, et maxime his qui gregem Christi ad regendum accipiunt.

Quapropter, pastor charissime, gregem quem accepisti ad regendum diligenter erudire studeto, et sanctis admonitionibus eum per pascua vitae deducere satage. Habes in omni opere bono Christum [Col. 1093B] adjutorem, sanctum quoque cui militas intercessorem: sicut gubernationem et dispensationem in domo Domini habere videris, ita tibi subjectos bonis moribus ornari contende, et eos in divina laude devotissime fac consistere; et quod Angeli semper agunt in coelis, hoc tui clerici jugiter faciant in Ecclesiis. Tuum est praecipere, illorum obedire; tuum praeire, illorum subsequi. Omnium itaque in servitio Dei una debet esse voluntas, ut una fiat in regno Dei remuneratio.

Nullus horis canonicis se divinis subtrahat laudibus, ne propter aliquam indiligentiam alicujus, locus in conspectu Dei vacuus inveniatur, et verba Dei in ecclesiis intimo cordis affectu proferantur, et cum magna reverentia Dei omnipotentis officia celebrentur. [Col. 1093C] Omne vero ministerium Christi humiliter et devote impleatur. Omnis itaque obedientia in saeculi necessitatibus fideliter et strenue peragatur. Fiat equidem inter omnes concordissima pax, et sanctissima charitas, et devotio vitae regularis. Seniores bonis exemplis et sedula admonitione erudiant juniores, illosque diligant ut filios, et illi quasi patres eos honorificent, illorumque omni alacritate obediant praeceptis.

Tua vero, venerande pastor, conversatio omnibus sit exemplum salutis. Cave ne nimis quis in tua scandalizetur vita; sed aedificetur, et roboretur in via veritatis, quia tibi ex illorum salute merces judicatur aeterna: cani capilli extremum denuntiant [Col. 1093D] properare diem, quapropter paratus esto omni hora in occursum Domini Dei tui. Dilectio fraterna, et eleemosynae miserorum, et vitae castitas, praeparent tibi gradum in coelo.

Festivis diebus veniente ad ecclesiam populo, fac eis praedicare verba Dei, et quocunque vadis, clerici, qui servitium Dei pleniter peragant, tecum eant, sobrietate ornati, non ebrietati assueti, quorum honestas vitae aliis sit doctrina salutis. Curamque ubique habeas, et maxime pauperum, viduarum, et orphanorum, ut audias in die tremendo a Domino cum aliis eleemosynam facientibus: Quandiu fecistis uni ex his minimis, mihi fecistis (Matth. XXV, 40). [Col. 1094A] Esto miseris ut pater; et causam ad te clamantium diligenter discute, et parce in te peccantibus, ut Deus tuis parcat peccatis. Esto justus in judiciis, et misericors in debitis: magister virtutum, moribus honestus, verbis jucundus, vita laudabilis, in omni opere Dei devotus.

Clericos quoque cohortare, ut sanctas Scripturas diligentissime legant; non confidant in linguae notitia, ut possint contradicentibus veritati resistere: sunt enim tempora periculosa, ut Apostolus praedixit, quia multi pseudo-doctores surgent, introducentes sectas, qui catholicae fidei impiis assertionibus maculare nitentur; ideo necesse est ad Ecclesiam plus habere defensores, qui non solum vitae sanctitate, sed etiam doctrina veritatis castra Dei viriliter [Col. 1094B] defendere valeant.

Has vero piae admonitionis litterulas, non quasi nescienti direxi, sed ut verae charitatis [quae] est in meo pectore, fidem ostenderem. Omnipotens Deus te, tuosque charissimos clericos, in omni bono proficere faciat, et ad beatitudinem aeternae gloriae pervenire concedat, qui regnat in saecula saeculorum. Amen.



CAPUT LXXXIII.---De doctrinae discretione.

[a 1Kb] Non omnibus una eademque doctrina est adhibenda, sed pro qualitate morum diversa exhortatio erit doctorum. Nam quosdam increpatio dura, quosdam vero exhortatio corrigit blanda. Sicut periti medici ad varios corporis morbos diverso medicamine serviunt, ita ut juxta vulnerum varietates [Col. 1094C] medicina diversa sit; sic et doctor Ecclesiae singulis quibusque congruum doctrinae remedium adhibebit; et quid cuique oporteat, pro aetate, pro sexu ac professione, annuntiabit. Non omnibus ea quae sunt clausa aperienda sunt. Multi sunt enim qui capere non possunt, quibus si indiscrete manifestentur, statim aut detrahunt, aut negligunt. Rudibus populis seu carnalibus plana atque communia, non summa atque ardua sunt praedicanda, ne immensitate doctrinae opprimantur potius quam erudiantur. Unde et Paulus apostolus ait: Non potui vobis loqui quasi spiritalibus, sed quasi carnalibus; tanquam parvulis in Christo, lac vobis potum dedi, non escam (I Cor. III, 2). Carnalibus quippe animis nec alta nimis [Col. 1094D] de coelestibus, nec terrena convenit praedicare, sed mediocriter, ut initia eorum moresque desiderant, edoceri. Corvus dum pullos suos viderit albi coloris, nullis eos cibis alit, sed tantumdem attendit, donec paterno colore nigrescant, et sic illos frequenti cibo reficit. Ita et Ecclesiae doctor strenuus, nisi eos quos docet viderit ad suam similitudinem poenitentiae confessione nigrescere, et, nitore saeculari deposito, lamentationis habitum de peccati recordatione induere, non aperit intelligentiae spiritalis profundiora mysteria.

[b 1Kb] Prius docendi sunt seniores plebis, ut per eos infra positi facilius doceantur.

[Col. 1095A] Non, una eademque cunctis exhortatio congruit quia nec cunctos par morum qualitas astringit; saepe namque ea quae aliis nocent aliis prosunt, quia et plerumque herbae quae haec animalia nutriunt, alia occidunt; et lenis sibilus equos mitigat, catulos instigat; et medicamentum quod hunc morbum imminuit, alteri vires jungit; et panis qui vitam fortium roborat, parvulorum necat. Pro qualitate igitur audientium, formari debet sermo doctorum. » [a 1Kb] Doctor semper vocem praedicationis habeat, ne superni spectatoris judicium ex silentio offendat. Doctor in tabernaculum ingrediens, vel inde egrediens, moritur, si de eo sonitus non auditur, quia iram Dei contra se exigit, si sine praedicationis sonitu incedit.« Ranae in aqua sine aqua esse videntur, [Col. 1095B] et tamen in putredine paludis commorantur, et procaces efferunt voces, et impatientes, et importunae; sic hypocritae doctores quasi in aqua sapientiae esse videntur, et in luto haeresis tamen versantur et contrarias voces veritati emittunt, et inopportune bonis nocent, spiritu daemonis agitati: procedunt ad reges terrae congregare illos, id est, impios; inspirant ad pugnam contra sanctos, qui sunt reges justitiae; licet enim omnis falsitas similitudinem veritatis usurpet, differt tamen dignitas verae sapientiae a similitudine doctrinae.



CAPUT LXXXIV.---De clerico derelinquente clericatum suum.

[b 1Kb] Si quis clericus, relicto officii sui ordine, laicam voluerit agere vitam, vel se militiae saeculari tradiderit, [Col. 1095C] excommunicationis poena feriatur.



CAPUT LXXXV.---De eo quod non facile vincitur unus de ordine canoni co.

[c 1Kb] Silvester dicit: Non acolythus adversus subdiaconum, non exorcista adversus acolythum, non lector adversus exorcistam, non ostiarius adversus lectorem det accusationem aliquam. Et non damnabitur subdiaconus, exorcista, ostiarius, lector, acolythus, filios habentes et uxorem, et omnino Christum praedicantes; sic datur mystica veritas, nisi in septem testimoniis; et non damnabitur diaconus, nisi in triginta sex, et non damnabitur presbyter, nisi in quadraginta quatuor.



CAPUT LXXXVI.---De eo quod debent canonici se praecavere ante transformationes daemonum.

[Col. 1095D] Admonendi sunt clerici canonici, ut sint cauti, [Col. 1096A] ne a daemonibus in cogitationum subtilitate seducantur. Propterea et forma diaboli inter clericos observetur, ut si quis ad eos veniat, sive vir, sive mulier sit, sive senex, sive juvenis, etiamsi notus, sive ignotus sit, ante omnia oratio fiat, ut nomen Domini primum invocetur, quia si fuerit aliqua transformatio daemonis, continuo oratione facta defugiet. Et si vero in cogitatione eorum surrexerint daemones, aliquid unde laudari aut extolli debeant, non acquiescant eis, sed tunc magis semetipsos humilient in conspectu Dei, et pro nihilo ducant, cum sibi aliquid illicitum suggesserint.

Venerunt daemones ad quemdam monachum nomine Or in specie coelestis militiae, et habitu angelorum, currus igneos agentes, plurimo apparatu, [Col. 1096B] tanquam magnum aliquem regem deducentes, isque qui a caeteris ut rex haberi videbatur dicebat ad eum: Implesti omnia, o homo, tantum superest tibi uti adores me; sed si adoraveris me, transferam te sicut Eliam. Et monachus Or haec audiens dicebat in corde suo: Quid est hoc? Quotidie ego Salvatorem meum, qui est rex meus, adoro, hic si esset ille quem adoro, quomodo hoc a me deposceret, quod indesinenter me facere sciret? Post haec respondit ad ipsum: Ego habeo meum Regem, quem quotidie sine intermissione adoro, tu autem non es rex meus; et continuo ille inimicus ad haec verba nusquam comparuit.

Item Fortunatus episcopus ex quodam homine spiritum immundum excussit: qui malignus spiritus [Col. 1096C] cum vesperascente jam die secretam ab hominibus horam cerneret, peregrinum quempiam esse se simulans, circuire coepit civitatis plateas, et clamare: O virum sanctum Fortunatum episcopum! ecce quid fecit, peregrinum hominem de hospitio expulit; quaero ubi requiescere debeam, et in civitate ejus non invenio. Tunc quidam in hospitio cum uxore sua, et parvulo filio, ad prunas sedebat, qui vocem audiens, et quid ei episcopus fecerit requirens, hunc invitavit hospitio, et sedere eum secum juxta prunas fecit. Cumque vicissim aliqua confabularentur, isdem malignus spiritus parvulum ejus filium invasit, atque in easdem prunas projecit; ibique mox ejus animam excussit. Qui orbatus miser, vel quem ipse susceperit [Col. 1096D] vel quem episcopus expulisset, agnovit.



[REGULA CANONICORUM SECUNDUM RECENSIONEM LABBEI.]




[Col. 1095]
PHILIPPI LABBE OBSERVATIO IN SUAM SUBSEQUENTEM EDITIONEM REGULAE S. CHRODEGANGI.

[Col. 1095D] Ex Codice manuscripto vetustissimo e Palatina Heidelbergensi bibliotheca in Vaticanam translato descriptum, missumque Roma studio eminentissimi principis Francisci cardinalis Barberini exemplar habuimus. Illud, lector, collatum tibi offerimus, non solum cum apographo nostro ope R. P. Jacobi Sirmondi ex Codicibus Andegavensi ac Fiscanensi jamdudum [Col. 1096D] expresso, sed etiam cum excusis a D. Luca Dacherio o. B., tomo I Spicilegii. Ex illa vero diligenti sedulaque collatione didicimus, argumentisque validissimis evincere parati sumus, hanc, quam primi nos publicae luci damus, canonicorum, ut vulgo appellari solent, regularium normam, illam ipsam esse quam Metensibus suis canonicis specialiter. Chrodogandus [Col. 1097A] proposuit. Vulgarem autem quae exstat, ab anonymo quopiam, ut esset omnibus per orbem Christianum diffusis canonicis communis, nec uni duntaxat civitati affixa, primum quidem spoliatam fuisse iis omnibus quae ad solos Metenses spectare videbantur, tum deinde ascitis undecunque mutatoque [Col. 1098A] in plerisque priori ordine non satis commode assutis praeceptionibus regulari canonicorum instituto congruentibus, praesertim ex Aquisgranensi concilio anno 816 celebrato, locupletatam censeo. Neque tu, si utramque opellam conferre volueris, aliud, opinor, judicabis.




[Col. 1097]
SANCTI CHRODEGANGI METENSIS EPISCOPI REGULA CANONICORUM SECUNDUM EDITIONEM LABBEI. (C)



PROLOGUS.

[Col. 1097B] Temporibus piissimi ac serenissimi regis Pippini, Chrodogangus servus servorum Dei, Metensis urbis episcopus.

Si trecentorum decem et octo, reliquorumque sanctorum Patrum, canonum auctoritas perduraret, et clerus atque episcopus secundum eorum rectitudinis normam viverent, superfluum videretur a nobis exiguis minimisque, super hac re tam ordinate disposita aliquid [a 1Kb] retractari, et quasi quidem novi aliquid dici; sed dum pastorum subditorumque negligentia et his temporibus nimium crevit, quid aliud agendum nobis est, qui in tam gravi discrimine venimus, nisi ut, quantum possumus, si non quantum debemus, ad rectitudinis lineam, Deo inspirante, clerum [b 1Kb] nostrum reducamus.

[Col. 1097C] Igitur quamvis indignus adeptam hujus sedis pontificalem cathedram, cumque officii mei pastoralis curam invigilare coepissem, et in tantam negligentiam, clerum plebemque devenisse conspicerem, coepi moestus [c 1Kb] conqueri, quid agere deberem; sed divino fultus auxilio, fratrumque spiritualium consolatione adjutus [d 1Kb] volui, necessitate compulsus, parvum decretulum facere, per quod se clerus ab illicitis coerceat, vitiosa deponat, mala diu longeque usurpata derelinquat; ut dum mens ab assuetis vitiis vacuatur, facilius [e 1Kb] quae bona optimaque sunt inserantur.

Scripturis enim sacris [f 1Kb] nitentes, decernimus ut omnes sint unanimes officiis divinis lectionibusque sacris assidui, atque ad obedientiam episcopi sui [Col. 1097D] praepositique, ut ordo canonicus deposcit, parati, [Col. 1098B] charitate connexi, zelo bono [g 1Kb] ferventissimi, amore conjuncti, a litibus, vel scandalis, seu odio, semoti. Pastor eorum quilibet fuerit, non solum de carnalibus, sed etiam de spiritualibus curam gerat, et in utraque parte sagacissimam sollicitudinem, in quo facultas fuerit, habeat, ut et vitia reprimat, et ea radicitus, ut oriri coeperint, ut praevalet, amputare festinet; et quod usibus humanis, juxta formam subter dispositam, necessarium fuerit, eis praebere audeat. Ut cum pastor pastorum judexque vivorum et mortuorum Christus in ultimo tremendoque die in sede majestatis suae disceptaturus cum omnibus gentibus sederit, et omnis clerus eum revelata facie conspexerit, et si non cum summis pastoribus et gregibus sibi commissis pro dispensatis talentis multiplicatisque [Col. 1098C] spiritualibus lucris audire merebimur: Euge, serve bone et fidelis (Matth. XXV), vel saltem hoc concedatur, ut delictorum venia ad integrum tribuatur. Quia manifestum est quibus peccatorum venia ad integrum tribuitur, regni introitus non negatur; quia nec infelix potest judicari, cui contigerit qualemcunque partem in paradiso habere. Sed illis ibidem sors datur, qui, in quantum possunt, per vitae meritum, ad hoc, in hujus temporis curriculo, dum licet, currere festinant.

Intendamus ergo ad hoc animum, quantum possumus, quia non possumus quantum debemus; et vita nostra ad tempus amarescat in poenitentia, ne ultio divina, quae nunc mitis est et exspectat, post saeviat ad vindictam.



INCIPIT REGULA.
[Col. 1097]


CAP. I.---De humilitate.
[Col. 1097D]

Clamat nobis Scriptura divina: Omnis qui se exaltat, humiliabitur; et qui se humiliat, exaltabitur (Luc. XIV). Et, quantum enim humilior fueris, tantum te [Col. 1098D] sequitur gloriae altitudo (Jac. IV). Et, quia superbis Deus resistit, humilibus autem dat gratiam (Prov. XVI). Omnis qui arrogans, immundus est coram Domino; quemcunque enim superbum videns, filium diaboli [Col. 1099A] esse non dubites; et [a 1Kb] quem humilem perspexeris, Dei filium esse omnino credere debes. De multis enim pauca perstrinximus, ut animos vestros ad amorem humilitatis provocemus et [b 1Kb] a detestabili inimicaque Deo superbia retrahamus. Nam dum omne genus humanum Christianorum, atque omne vulgus humilitatem habere conveniat, nimis iniquum pessimumque ac detestabile est ut qui servitio Dei peculiarius se junxerunt, humilitatem derelinquant, et superbiae, vel diabolicae tyrannidi, se socient. Idcirco necesse est ut qui suadente diabolo usque nunc superbus [c 1Kb] atque elatus vultu vixit, inantea, Deo auxiliante, per humilitatem atque charitatem, vel obedientiam, seu per reliqua bona Dei praecepta, resurgat, quia multo melius est per humilitatem [Col. 1099B] cum Christo in coelestibus regnare, quam cum diabolo per superbiam in inferno cum reliquis contemptoribus demergi.



CAP. II.---De ordine congregationis canonicorum.

Ordines suos canonici ita conservent, ut [d 1Kb] ordinati sunt in gradibus suis secundum legitimam institutionem Romanae Ecclesiae, in omnibus omnino locis, id est in ecclesia, vel ubicunque insimul se conjunxerint, et ratio praestat; exceptis his quos episcopus in altiore gradu constituerit, vel degradaverit, certis ex causis; reliqui omnes, ut diximus, ita ut ordinati sunt, ordines suos custodiant. Juniores igitur priores suos honorent, priores [e 1Kb] juniores suos in Deum diligant.

[f 1Kb] In ipsius autem appellatione nominis nulli liceat [Col. 1099C] alium puro nomine appellare, sed, secundum constitutionem sanctae Ecclesiae, sedis apostolicae, vocet eum nomen suum, prius addito et ministerii sui gradu, qualiscunque fuerit. Ubicunque autem se obviaverit [g 1Kb] clerus junior, inclinatus a priore benedictionem petat; et si sedentem invenerit, transeunte majore minor surgat, et det ei locum sedendi, nec praesumat junior consedere, nisi ei praecipiat senior suus; ut fiat quod scriptum est: Honore invicem praevenientes (Rom. XII).

Pueri parvi, vel adolescentes, in oratorio, vel ad [h 1Kb] mensas, cum disciplina ordines suos custodiant, foras autem, [i 1Kb] ubi et ubi custodiam habeant disciplinam.



CAP. III.---Ut in illa claustra omnes in uno dormiant.
[Col. 1099D]

Ita instituimus ut in illa claustra ille clerus canonicus, qui sub ipso ordine, Deo adjuvante, vivere debent, ut omnes in uno dormiant in dormitorio, praeter illos quibus episcopus licentiam dederit, secundum quod ei rationabiliter visum fuerit, ut in ipsa claustra per dispositas mansiones dormiant separatim; et per singula lecta singuli dormiant, et in dormitorio similiter separatim dormiant, misti cum [Col. 1100A] senioribus, propter praevidentiam bonam, ut seniores praevideant quod juniores secundum Deum agant. Et in ipsa claustra nulla femina introeat, nec laicus homo, praeter tantum si episcopus, aut archidiaconus, vel primicerius jusserint. Ut in refectorio pro refectionis causa veniant, relinquant arma sua ante refectorium, et statim cum exierint de refectorio, ducantur foras claustra; et si necesse fuerit ad opera facienda, intrent ibi laici homines; at ubi perfectum habuerint opus suum, cum summa festinatione egrediantur foras; et praeter causam necessitatis, si coqui clerici desunt, et opus fuerit, laici coqui ad coquinandum tantum ingrediantur; expleto ministerio suo, cum celeritate exeant foras.

Et per illas mansiones ipsi clerici canonici nullum [Col. 1100B] clericum eorum habeant sine praecepto episcopi sui; et si permiserit ut habeant, sic sit conversatio illorum cum humilitate et Dei timore, qualiter nec Deo, nec episcopo displiceant, nec illis, qui sub sua manu ipsam congregationem regunt. Et si aliter fecerint, ille qui praeest, aut excommunicet eos, aut corporalem disciplinam accipiant. Et in ipsas mansiones intra ipsa claustra, nec clericus, nec laicus bibere, nec manducare, nec dormire, non praesumant, nisi ipsi clerici qui in ipsa congregatione sunt, aut illi clerici qui ibidem in ipso claustro per jussionem episcopi sui senioribus suis deserviunt. Et qui de ipso clero unum clericum in ipsa claustra, ut diximus, habuerit, hoc praevideat, ut planetam cum reliquis vestimentis habeat, et diebus Dominicis, vel reliquis [Col. 1100C] festivitatibus, in ecclesia Dei vestiti in ordinibus suis stent.



CAP. IV.---De completorio, vel taciturnitate.

Ut ad completorium omnis clerus qui in ipsa congregatione est veniat, et omnino omni tempore incipiente nocte primum signum ad completorium sonet; et cum primitus illud signum, qui ad hoc ordinatus fuerit, auditum fecerit, statim, ubicunque fuerint, ad eorum claustra veniant; et cum iterum ipsum signum audierint, sic omnes in ecclesia [j 1Kb] sancti Stephani sint, et tunc in Dei nomine completorium cantent. Et postquam completorium cantatum habuerint, postea non bibant, nec manducent usque in crastinum legitima hora; et omnes silentium teneant, et nemo cum altero loquatur usque mane post primam [Col. 1100D] cantatam, nisi si necesse fuerit, et hoc cum suppressione vocis cum grandi cautela, ut de illa alia mansione quae juxta est sua vox non audiatur; et qui de illis ad completorium non fuerit, postea illam noctem non praesumat illa ostia tundere, nec per ullum locum in ipsa claustra ingredi, antequam ad nocturnas veniant. Nec archidiaconus, nec primicerius, nec ille ostiarius ullum commeatum exinde donare possint, ut post completorium aliquis ibi ingrediatur, [Col. 1101A] nisi ad nocturnas; nisi tantum si talis causa evenerit, quod necesse sit ut hoc ille archidiaconus, vel primicerius, vel qui tunc temporis exinde praeviderit, ad illum episcopum possit dicere pro qua causa hoc factum fuisset; et si ita est quod necesse sit, tunc licentiam habeant introeundi et exeundi. Et si contigerit ut opus sit post completorium aliqua causa in claustra nuntiare, tunc ad illum custodem de sancto Stephano veniat, et illi patefaciat, et ipse hoc in claustro nuntiet. Et si (quod absit) evenerit ut ullus de ipso clero, qui ante completorium in civitate venerit, aut antea ibidem fuerit, quod si ausus vel praesumptuosus, aut negligens, suadente diabolo, fuerit, ut in civitate aliqua nocte alicubi maneat, nisi in sua claustra, si una vice hoc fecerit, si pro [Col. 1101B] vitio factum non est, verbis corripiatur; et si iteraverit ipse clericus, tunc ipso die sit in pane et aqua; et si tertia vice hoc fecerit, tres dies in pane et aqua sit; et si amplius hoc facere praesumpserit, corporali disciplinae subjiciatur, sic ut caeteri timeant; et si aliquid, suadente diabolo, per hoc retardaverint, ut ante completorium in civitatem non veniat, ut licentiam haberet foras claustra esse, et hoc episcopus, aut archidiaconus, vel primicerius, investigare potuerint, ille clericus qui hoc vitium fecerit, aut excommunicetur, aut corporali disciplinae subjaceat.



CAP. V.---De officiis divinis in noctibus.

Hiemis temporibus, id est a Kalendis Novembris usque in Pascha, juxta considerationem rationis, [Col. 1101C] amplius de media nocte pausetur, et jam digesti ad vigilias surgant; finitis nocturnis, dicant versum, [a 1Kb] Kyrie eleison et Orationem Dominicam, et faciant intervallum; excepto diebus Dominicis et festivitatibus sanctorum, juxta considerationem episcopi, vel qui sub eo [b 1Kb] sunt, id est, quadraginta, vel quinquaginta psalmos [c 1Kb] possit cantare, qui hoc ordinat, aut cum ei visum fuerit et hora permiserit. Et qui [d 1Kb] psalterium, vel lectionem aliquid indigent [e 1Kb] meditationem inserviant, et meditent in ipso intervallo qui possunt capere, et qui non possunt, in ecclesia omnes aut cantent, aut legant, et non praesumat aliquis in ipso intervallo dormire, nisi infirmitate cogente, et hoc per commeatum faciant; et qui aliter [Col. 1101D] fecerit excommunicetur; reliqui omnes ordinem vigiliarum teneant usque ad matutinas dictas. [f 1Kb] Hora prima omnes in ecclesia sancti Stephani cantent primam.



CAP. VI.---Ut omnes horas canonicas ad officium divinum veniant.

Ad horam divini officii, mox ut auditum fuerit signum, relictis omnibus quaelibet fuerint in manibus, qui sic propinquo de illa domo sunt ibidem [Col. 1102A] occurrere possint, cum summa festinatione veniant; et si longe ab ipsa ecclesia aliquis fuerit, ita ut ad opus Dei per horas canonicas occurrere non possit, archidiaconus ita esse perpendit, agat opus Dei cum tremore divino ubi tunc fuerit; et praevideat archidiaconus, vel primicerius, vel custos ecclesiae, ut illa signa horis competentibus sonent.



CAP. VII.---De [g 1Kb] disciplina psallendi.

Ubique credimus divinam esse praesentiam, et oculos Domini speculari bonos et malos; maxime tamen hoc sine aliqua dubitatione credamus, cum ad opus divinum assistimus; et ideo semper memores simus quod ait propheta: Servite Domino in timore, et exsultate ei cum tremore (Psal. II). Et iterum: Psallite sapienter (Psal. XLVI). Et: In conspectu angelorum [Col. 1102B] psallam tibi (Psal. CXXXVII). Nam si, cum [h 1Kb] hominibus potentibus volumus aliqua suggerere, non praesumimus nisi cum humilitate et reverentia; quanto magis Domino Deo universorum cum omni humilitate et puritatis devotione supplicandum est? Illud [i 1Kb] in timore curavimus, secundum quod Romana Ecclesia tenet, et nostra synodus judicavit, ut clerus noster in ecclesia, quando ad opus divinum assistit, nisi infirmitate cogente, baculos in ecclesia manibus non teneant.



CAP. VIII.---Ut ad capitulum quotidie veniant.

Necesse est, ut quotidie omnis clerus canonicus ad capitulum veniant, et ibidem Dei verba audiant, et istam institutiunculam nostram, quam propter illorum utilitatem ad eorum animas salvandas, Deo [Col. 1102C] auxiliante, fecimus, unoquoque die aliquod capitulum exinde relegant; praeter tantum die Dominico, et feria quarta, et sexta, tractatus et alias homilias, vel quod aedificet audientes, ad capitulum legant. Ideo autem quotidie ad capitulum omnes venire constituimus, ut et anima verbum Dei audiat, et quod episcopus, vel archidiaconus, vel quilibet tunc praeesse videtur, ibidem quod jubere habet jubeat, et quod corrigere corrigat, vel quod faciendum sit ordinare studeat. Ipsi autem clerici cum de prima cantata ad mansiones vadunt, statim sibi parare festinent, ut quando signum audierint ad capitulum parati cum celeritate veniant; et omnis clerus, qui foris claustra esse videtur, et in ipsa civitate consistunt, [Col. 1102D] omnibus diebus Dominicis ad capitulum veniant parati cum planetis, vel vestimentis officialibus, sicut habet Ordo Romanus. Et in ipsis diebus Dominicis, vel festivitatibus sanctorum praeclaris, omnis ipse clerus, ut diximus, qui foras claustra est, ad nocturnas et ad matutinas veniant, et ipsis diebus, stationibus suis parati custodiant, ut unusquisque in officio suo stet, donec missa peragitur; et si aliter fecerint, ab archidiacono, vel primicerio, excommunicentur, [Col. 1103A] aut etiam si necesse fuerit corporali disciplinae subjaceant. Et in ipsis diebus Dominicis, ut diximus, et festivitatibus sanctorum praeclaris, omnes in refectorio cum alio clero reficiantur ad mensas quae eis ordinatae fuerint.



CAP. IX.---De [a 1Kb] opera manuum quotidiana.

Otiositas [b 1Kb] inimica est animae: propterea decernimus ut ad jussionem episcopi, vel archidiaconi, seu primicerii, vel qui ab ipsis ordinantur, clerus de capitulo ad opera, ubi eis injungitur, exeant, et cum bono animo absque murmuratione obedientiam suam expleant; et quando communem operam non est necesse facere, postea unusquisque quod opus habet faciat.



CAP. X.---De proficiscentibus in itinere.
[Col. 1103B]

Quicunque ex clero in itinere cum episcopo, vel alicubi proficiscuntur, ordinem suum, in quantum iter vel ratio permiserit, non negligant. Et non eos debent praeterire horae constitutae, tam de officiis divinis, quam aliunde.



CAP. XI.---De zelo bono, quem debent servi Dei habere [c 1Kb] .

Sicut est zelus amaritudinis malus, qui separat a Deo, et ducit ad infernum, ita est zelus bonus, qui separat a vitio, et ducit ad Dominum et vitam aeternam. Hunc ergo zelum ferventissimo amore exerceant servi Dei, id est, ut honore se invicem praeveniant, et infirmitates suas, sive corporum, sive morum, [Col. 1103C] patientissime tolerent; et si qua vitia [d 1Kb] reprimenda sunt, vel castigatio adhibenda, cum his quibus hoc commissum est videre in bonitate consentiant, et [e 1Kb] adjutores Dei, ut ait Apostolus, existant, qualiter vitia, si orta fuerint, possint destruere, ad meliorem statum unumquemque provocare, quia scriptum est: Qui diligitis Dominum, odite malum (Psal. XCV); nam, qui diligit iniquitatem, odit animam suam; nam ille animam suam bene diligit, qui se custodit, et alios ad exemplum bonae conversationis et verbis et operibus [f 1Kb] trahit.



CAP. XII.---Ut non praesumat alter alterum caedere, aut excommunicare.

[g 1Kb] Vetetur in hoc canonico ordine omnis praesumptionis [Col. 1103D] occasio, jubemus atque instituimus ut nulli liceat quemquam parem suum excommunicare aut caedere; quamvis aliquis sua praesumptione ipsum ad hoc [h 1Kb] irritet, aut in verbis, aut in factis, non est suum [i 1Kb] adjudicare, sed ad priorem veniat; ille secundum ordinem ipsam causam definiat; et qui hoc facere praesumpserit, ab episcopo, vel ab eo qui sub ipso est, judicetur.



CAP. XIII.---Ut in congregatione [j 1Kb] clericorum non liceat alteri alterum defendere.
[Col. 1104A]

Omnimodis cavendum est ut pro nulla occasione praesumat alter alium defendere, nec quasi parentelae obtentu, aut aliqua amicitia, aut familiaritate, id a canonicis praesumatur, quia gravis occasio scandalorum in congregatione ex hac causa oriri solet. Quod si quis haec transgressus fuerit, acrius coerceatur, ut caeteri timorem habeant.



CAP. XIV.---De confessionibus.

Hortatur nos Scriptura dicens: Revela Domino viam tuam et spera in eum (Psal. XXXVI). Et iterum dicit: Confitemini Domino, quoniam bonus, quoniam in saeculum misericordia ejus (Psal. CV). Et iterum propheta ait: Delictum meum cognitum tibi feci, et [Col. 1104B] injustitias meas non abscondi (Psal. XXXI). Et iterum: Dixi, pronuntiabo adversum me injustitias meas Domino; et tu remisisti impietatem peccati mei (Ibid.); et item: Confitemini alterutrum peccata vestra, ut deleantur (Jac. V); et alibi: Qui abscondit scelera sua, non dirigetur; qui autem ea confessus fuerit, salvavit animam suam a morte (Prov. XXVIII). Et Dominus in Evangelio dicit: Agite poenitentiam, appropinquat enim regnum coelorum (Matth. III). Ergo necesse est ut dum modo suadente diabolo multa contra voluntatem Dei, vel contra Dei praeceptum, commisimus, ut per veram confessionem, et veram [k 1Kb] emendationem, sicut Scriptura docet, emendare debeamus. Sancti Patres, qui perfecti fuerunt, ita constituerunt, [Col. 1104C] ut [l 1Kb] de praesente, cum aliqua cogitatio mala in corde servorum Dei, suadente diabolo, evenerit, statim per humilem confessionem [m 1Kb] suo priori confiteri deberent.

[n 1Kb] Nos modo desidiosi et fragiles, quamvis per totum eorum vestigia non sequamur, necesse est ut vel ex aliqua parte, juxta quod Deus possibilitatem nobis dederit, eorum vestigia imitemur, ut per veram confessionem regnum Dei habere mereamur. Ita constituimus ut in anno, vel binas vices clerus noster confessiones suas ad suum episcopum pure faciat, eis temporibus, una vice in initio Quadragesimae ante Pascha, illa alia vice a medio mense Augusto usque Kalend. Novembris; inter [o 1Kb] his diebus cum episcopus licentiam habuerit, et cui necesse fuerit, alio [Col. 1104D] tempore suam confessionem ad episcopum, vel ad alium sacerdotem cui episcopus decreverit facere, quandocunque voluerit et opus habet, faciat. Et cui peccata non impediunt de clero omnibus diebus Dominicis et festivitatibus praeclaris debent corpus et sanguinem Domini nostri Jesu Christi accipere, quia Dominus in Evangelio dicit: Qui manducat carnem meam et bibit sanguinem meum, in me manet et ego in [Col. 1105A] eo (Joan. VI); nam si indigne quis sacrosancta mysteria sumpserit, hic judicium sibi manducat et bibit (I Cor). Et si ullus de clero, quod absit, quando suam confessionem suo episcopo facit, ut sic repletus sit spiritu diabolico quod ausus sit de suis peccatis aliqua suum episcopum celare, et vadit quasi per alios sacerdotes suas confessiones donando, et vult suum episcopum abscondere scelera sua, quia timet ut removeat eum episcopus de gradu, et si adhuc in gradu non est, non accedat ad gradum, vel [a 1Kb] ad corpus Domini promoveat eum, aut illa vitia debeat persequi; si episcopus hoc per quodlibet ingenium investigare potuerit, et approbatum ei fuerit, corporalem disciplinam, vel carcerem, patiatur, vel aliud quod episcopo visum fuerit, juxta modum culpae, ut [Col. 1105B] caeteri metum habeant, et in tale scelus non cadant, quia [b 1Kb] nimis improbus est qui ante Dei oculos peccat, et homini confiteri erubescit, ubi Deo miserante de ipso peccato debet accipere consilium sanitatis.



CAP. XV.---De gravioribus culpis.

Si quis clericus de ordine canonico [c 1Kb] graviores culpas commiserit, id est homicidium, fornicationem, adulterium, furtum, vel his simile unum ex principalibus vitiis commiserit, corporali castigationi primitus subjaceat; deinde quanto tempore vult episcopus, vel qui sub eo sunt, carcerem vel exsilium patiatur, sciens illam terribilem sententiam apostoli dicentis: Tradere hujusmodi hominem in interitum carnis, ut spiritus salvus sit in die Domini (I Cor. V). Et dum in ipso carcere est, nullus ex clero in nullo [Col. 1105C] ei jungatur consortio, neque in colloquio, nisi cui prior jusserit solus persistens in [d 1Kb] poenitentiae luctu quandiu priori visum est.

Egressus de carcere, si episcopo, vel qui sub eo sunt, visum fuerit, agat adhuc publicam poenitentiam; id est, suspendatur ab oratorio simul et a [e 1Kb] missa, et omnibus canonicis horis veniat ante ostium ecclesiae, ubi prior jusserit jacens prostratus omni corpore ante ipsum [f 1Kb] limen ecclesiae, usque dum ingrediuntur omnes, et postea erigat se, stet foras ecclesiam ante ipsum ostium, impleat ibi officium suum in quantum potest. Egredientibus de ecclesia similiter prostratus jaceat, usque dum omnes egrediuntur foras; et jacens, vel stans ante ipsum limen, cum nullo homine loquatur.

[Col. 1105D] De abstinentia vero, quandiu vel qualiter episcopo visum fuerit, vel qui sub eo sunt, mensura, vel hora, qua ei viderit competere; neque a quoquam benedicatur, usque dum reconcilietur. [g 1Kb] Qui dum vocatus venerit ad reconciliandum ante episcopum vel clerum cum omni humilitate prostratus omni corpore in terra petat ab omnibus veniam, et episcopus secundum ordinem canonicum eum reconciliet.



CAP. XVI.---De his qui sine jussione junguntur excommunicatis.
[Col. 1106A]

Si quis frater [h 1Kb] aliquid praesumpserit sine jussione episcopi, vel qui sub eo sunt, clerico excommunicato quolibet modo se jungere, aut loqui cum eo, aut mandatum ei dirigere, aut litteras, subjiciatur excommunicationis vindictae.



CAP. XVII.---De excommunicatione corporum.

Si quis clericus contumax, aut inobediens, aut superbus, aut ebriosus, aut detractor, aut contradictor, aut rebellis, aut contentiosus, aut murmurans, aut indictum jejunium transgressus fuerit, aut ad crucem stare jussus contempserit, aut increpatus veniam non petierit, aut in aliquo contrario consistens huic parvulae institutiunculae et praeceptis episcopi, [Col. 1106B] vel qui sub eo sunt, contemptor repertus fuerit, hic secundum Domini nostri praeceptum admoneatur semel [i 1Kb] et secundo secreto a senioribus suis; si non emendaverit, objurgetur publice coram omnibus; si vero neque sic se correxerit, si intelligit qualis poena sit, excommunicationi subjaceat; sin autem improbus est, aut minus intelligens, vel incorrigibilis, vindictae corporali subdatur.



CAP. XVIII.---De his qui in quibusdam levioribus [j 1Kb] delinquunt.

Si quis in clero ad opus Dei, vel ad mensam tarde occurrerit, aut pro aliqua causa senior suus psalmodiam vel missas cantare ordinaverit, et hoc minime impleverit, et si fregerit quidpiam aut perdiderit, vel aliud quid excesserit, et non veniens continuo ante [Col. 1106C] episcopum, aut qui sub ipso sunt, ipse ultro satisfecerit, et prodiderit delictum suum, dum per alium cognitum fuerit, majori subjaceat emendationi, secundum modum culpae, sicut episcopo, vel qui sub eo sunt, visum fuerit; nam si ipse sponte confessus fuerit, leviori subjaceat emendationi, ut diximus, secundum modum culpae [k 1Kb] .



CAP. XIX.---Qualis debeat esse modus excommunicationis.

Secundum modum culpae excommunicationis vel disciplinae debet extendi mensura, qui culparum modus in episcopi pendet judicio, vel qui sub eo sunt. Neque enim ii qui in gravibus peccatis incedunt, vel hi qui in levibus quibusdam delinquunt, aequaliter judicandi sunt; sed secundum morbum adhibenda est medicina, [l 1Kb] quia nec pius medicus sanat vulnera, [Col. 1106D] nec qui accipere spirituale medicamentum renuerit sanitatem spiritualis medicamenti consequi potest.



CAP. XX.---De quadragesimae observationibus.

Licet omni tempore vita Christianorum simplex debet esse et sobria, maxime tamen religiosis mentibus convenit, ut his diebus continentius vivant, et sedula servitute Deo adhaerere contendant. Ideoque [Col. 1107A] decernimus in illis quadraginta diebus ante Pascha cum omni puritate mentis et corporis noster clerus, Deo [a 1Kb] jubente, in quantum potuerit, se custodiat. De cibi autem et potus perceptione, in quantum Deus auxilium dederit, parcitatem habeant; id est, ut quotidie, exceptis Dominicis diebus, a capite Quadragesimae usque ad sanctum Pascha, post dictam vesperam in refectione semper reficiant; et ab illis cibis se abstineant, vel potu, sicut episcopus cum ratione constituerit. Et alicubi, neque in ipsa civitate, neque in monasteriis, vel quibuslibet locis vel domibus propriis his quadraginta diebus reficiant, nisi forte, si [b 1Kb] longe fuerit, ut hora competente ad cibum suum accipiendum cum fratribus ad esse non potuerit; tunc propter illam necessitatem licentiam [Col. 1107B] habeat talem cibum sumere, sicut reliquus clerus; et hoc provideat ut horas competentes non antecedat.

Lectioni vero fratres in hac Quadragesima [c 1Kb] a prima dicta usque ad tertiam plenam vacent; et foras claustra, nisi tantum per illas ecclesias quae infra domum sunt non egrediantur, nisi si necesse fuerit, et episcopus, aut qui sub ipso est, judicaverit, ut fiat quod fiendum est. [d 1Kb] Et post tertiam tunc temporis capitulum habeant.

A Pascha autem usque ad Pentecosten bis in die reficiant, et carnem manducandi licentiam habeant, nisi poenitentes, praeter tantum [e 1Kb] sexta feria. A Pentecoste vero usque ad nativitatem sancti Joannis Baptistae similiter bis in die reficiant, et a carne abstineant [Col. 1107C] usque ad ipsam missam. A nativitate vero sancti Joannis usque ad transitum sancti Martini, ita sicut antea bis in die reficiant, quarta, et sexta feria a carne abstineant. Ab ipso vero transitu sancti Martini usque ad Natalem Domini a carne omnes abstineant, et usque ad nonam jejunent omnibus his diebus, et in refectorio reficiant. Post Natalem Domini usque in caput Quadragesimae, secunda, et quarta, sextaque feria in refectorio ad nonam reficiant, reliquis his diebus duabus vicibus in eodem refectorio reficiant. A carne vero quarta et sexta feria his temporibus abstineant. Et si dies festus in his duabus feriis talis venerit, si permiserit prior, carnem manducent.

[f 1Kb] Pro infirmitate vero cleri nostri consideravimus [Col. 1107D] ut si in quarta vel sexta feria, seu in reliquis aliis temporibus, quales constituimus ut a carne abstineant, necesse est, licentiam habeat episcopus, aut qui sub ipso sunt, pro eorum infirmitatibus, vel necessitatibus, aut festivitatibus considerationem mittere, sicut ille praeviderit quod bene sit.

Mihi autem Anghilramno archiepiscopo atque cappellano excellentissimi regis Caroli addi placuit, [Col. 1108A] quia dum nos et clerus noster a Pentecoste usque ad octavas ipsius Pascha secundum, vel adventum Spiritus sancti devota mente celebrare videmur, ut his sacratissimis octo diebus clerus sancti Stephani protomartyris, vel noster, licentiam habeat carnem edendi, exceptis illis qui pro compendio animarum suarum et poenitentia indicta se abstinere voluerint.



CAP. XXI.---De mensis ordinandis.

[g 1Kb] Prima mensa episcopi cum hospitibus et cum peregrinis sit, et ibidem archidiaconus, vel quibus episcopus jusserit, sedeant. Secunda mensa cum presbyteris. Tertia cum diaconibus. Quarta cum subdiaconibus. Quinta cum reliquis gradibus. Sexta cum abbatibus, vel quos jusserit prior. In septima reficiant [Col. 1108B] clerici canonici, qui extra claustra in civitate commanent, in diebus Dominicis, vel festivitatibus praeclaris. Cum autem hora reficiendi venerit, et signum ad refectorium sonuerit, tunc fratres cum festinatione illuc adveniant, et simul in refectorium introeant, simulque orent, et versum dicant; et cum episcopus, vel alius sacerdos, benedictionem super mensas tradiderit, omnes Amen respondeant; et ut dispositus ordo est, unusquisque ad suam mensam accedat.

Clerus vero in refectorio omnino silentium teneat interim quod exinde foras egrediuntur, qualiter illam lectionem divinam possit audire et in corde meditari. Quia sic est necesse ut quando cibum corporalem recipit, et tunc anima cibo spirituali reficiatur. [Col. 1108C] Et lector, et cellerarius, et portarius, vel septimanarius, vel qui ministrant quando episcopus cum clero in refectorio reficit, antequam fratres in refectorium veniant, mistum de pane et potu accipiant, ut grave eis non sit jejunium sustinere interim quod clerus reficit. Nam lector legat, usque dum jusserit prior, ut expleat lectionem.

Illud omnino cavendum est, ut neque sacerdotes, neque diaconi, neque subdiaconi, vel quilibet de clero cibum, nec aliud quod ad manducandum vel bibendum pertinet, sine jussione episcopi de refectorio portet.

Et hoc cavendum est, ut ante legitimam horam, nisi illi qui hoc providere debent, neque ad manducandum, neque ad bibendum in refectorium intrare [Col. 1108D] non debent sine jussione episcopi, aut qui tunc tempore praeest, neque cellerarium contra rationem inquietare; sed horis competentibus petant quae petenda sunt, et dentur quae danda sunt.

In ipso autem refectorio, neque laicus, neque clericus, nisi qui in ipsa congregatione sunt, manducent, aut bibant, sine jussione episcopi, aut qui sub eo sunt. Et in claustro ubi clerus ad capitulum venit, [Col. 1109A] vel in refectorio nullus de clericis servitoribus, qui suo seniori ibi subjecti sunt, ingrediatur, nisi si necesse fuerit, aut episcopus, vel qui sub eo sunt, jusserit.



CAP. XXII.---De mensura cibi.

Quando clerus noster [a 1Kb] bis in die reficit per tempora constituta, sicut superius scriptum est, panem quod sufficiet accipiat. Pulmentum vero ad sextam. Carnem inter duos ministrationem unam, et cibaria una accipiant; et si cibaria non habent, tunc duas ministrationes de carne aut de lardo habeant. Ad coenam autem, aut unam ministrationem de carne inter duos, aut una cibaria habeant.

Illo tempore quando quadragesimalem vitam debent ducere, tunc ad sextam inter duos fratres portionem [Col. 1109B] de formatico et cibaria accipiant, et si pisces habuerint, aut legumen, vel aliud quid, addatur et tertium. Et ad coenam inter duos cibaria una, aut portionem de formatico accipiant; et si Deus amplius dederit, cum gratiarum actione percipiant. Quando autem in die una refectio fuerit, tunc cibaria una inter duos, et portionem de formatico, et ministrationem unam de legumine, aut aliud pulmentum accipiant; et si contigerit quod illo anno glandis vel fagina non est, et non habent unde liceat mensuram de carne implere postea, praevideat episcopus juxta quam Deus possibilitatem dederit, aut de quadragesimali, aut aliunde, unde consolationem habeant.



CAP. XXIII.---De mensura potus.

[Col. 1109C] [b 1Kb] Quando bis in die edendum fuerit, presbyteri ad sextam tres calices accipiant, ad coenam duos; diaconi qui in gradu sunt ad sextam tres, ad coenam duos, subdiaconi ad sextam duos, ad coenam duos; reliqui gradus, ad sextam duos, ad coenam unum. Quando autem in die una refectio fuerit, sicut antea in hora sexta, quando bis manducabant, tantos calices accipiant; et quod ad coenam accipiebant de potu, hoc cellerario remaneat; et omnino caveant ebrietatem.

Si vero contigerit quod vinum minus fuerit, et istam mensuram episcopus implere non potest, juxta quod praevalet impleat; illi autem fratres non murmurent, sed Deo gratias agant, et aequanimiter [Col. 1109D] tolerent. Nam si esse potest ut tantum habeant, tunc pro nullo modo non remaneat. Et illis qui se a vino abstinent praevideat episcopus, vel qui sub eo est, ut tantum habeant de cervisia, quantum de vino habere debuerant; et si episcopus voluerit ad suprascriptam mensuram aliquid potus addere, in ejus potestate consistat, et de cervisia eis consolationem faciat. Nam quando aliqua refectio causis exigentibus venerit, non amplius consentimus ad unam refectionem, quam ut suprascriptam mensuram tres [Col. 1110A] calices accipiant, et hoc superfluum nobis videtur, quia vinum apostatare facit etiam sapientes (Eccli. 19), quia ubi ebrietas est, ibi flagitium atque peccatum est. Et hoc admonemus, ut clerus noster sobriam omnino ducat vitam; et quia persuadere non possumus ut vinum non bibant, vel hoc consentiamus, ut saltem in illis ebrietas non dominetur, quia omnes ebriosos Apostolus a regno Dei extraneos esse denuntiat, nisi per dignam poenitentiam emendaverint [c 1Kb] .



CAP. XXIV.---De septimanariis coquinae.

Clerici canonici sic sibi invicem serviant, ut nullus excusetur a coquinae officio, nisi [d 1Kb] aegritudo, aut in causis gravis utilitatis praeoccupatus fuerit, quia exinde major merces et charitas acquiritur. Imbesillibus [Col. 1110B] autem procurentur solatia, ut non cum tristitia hoc faciant, sed habeant omnes solatia secundum modum congregationis, aut positionem loci.

Archidiaconus vero, et Primicerius, vel cellerarius, seu illi [e 1Kb] tres custodes ecclesiarum, unus de sancto Stephano, alius de sancto Petro, tertius de sancta Maria, qui in majoribus utilitatibus occupati sunt, isti excusentur a coquina; caeteri autem sibi sub charitate invicem serviant.

Egressurus de septimana Sabbato munditias faciat; vasa ministerii sui, quae ad ministrandum accepit, sana et munda cellerario reconsignet, et si aliquid ex illis minuatum fuerit, ad capitulum die Sabbati veniam petat, et vasa, vel quod minuatum est, in loco restituat, et juxta quam episcopus, vel [Col. 1110C] qui sub ipso est, judicaverit, poenitentiam agat.



CAP. XXV.---De archidiacono, vel [f 1Kb] primicerio.

Oportet eos esse prudentes sicut serpentes, et simplices sicut columbas, id est, ut sint sapientes in bonum, et simplices in malum; et docti [g 1Kb] evangelia et sanctorum Patrum instituta canonum, ut possint docere clerum in lege divina, et hujus parvae institutionis. Et sic se conforment clero, ut non tantum verbis capacibus, sed etiam exemplo, simplicioribus divina praecepta demonstrent; qui apostoli debent semper servare formam in qua dicit: Argue, obsecra, increpa (I Tim. IV); id est, miscens temporibus tempora, terroribus blandimenta, id est, indisciplinatos et inquietos debent durius arguere, obedientes autem [Col. 1110D] et mites, et patientes, ut in melius proficiant, obsecrare, negligentes et contemnentes et superbos ut increpent et corripiant, neque dissimulent peccata delinquentium, sed mox ut coeperint oriri, radicitus ut praevalent amputent, memores periculi Heli sacerdotis [h 1Kb] de Silo, et honestiores quidem atque intelligibiles prima et secunda admonitione verbis corripiant; improbos autem ac duros corde ac superbos vel inobedientes verbere et corporis castigatione in ipso initio peccati coerceant, scientes [Col. 1111A] scriptum: Stultus verbis non corrigitur (Prov. XVIII); et iterum: Percute filium tuum virga, et liberabis animam ejus a morte (Ibid.).

Et quidquid per se juste et rationabiliter secundum canonicam institutionem, vel hujus parvae institutionis non potuerint definire, omnino episcopo patefaciant; et ipse secundum Dei voluntatem, quod castigandum est castiget, et quod corrigendum est corrigat. Qui archidiaconus, vel [a 1Kb] primicerius, in omnibus omnino actibus vel operibus suis sint Deo et episcopo fideles et obedientes, et non sint superbi, neque rebelles, vel contemptores; sed casti et sobrii, patientes, benigni, atque misericordes, et semper superexaltet misericordia judicium, ut ipsi idem consequantur. Diligant clerum, oderint vitia, [Col. 1111B] in ipsa autem correptione prudenter agant, et ne quid nimis, ne dum cupiunt eradere aeruginem, frangatur vas; Meminerint calamum quassatum non conterendum. In quibus non dicimus ut permittant nutrire vitia, sed prudenter et cum charitate ea amputare festinent. Caveant, ne dum aliis praedicaverint, ipsi reprobi efficiantur, intendentes illud dominicum praeceptum: Et qui in oculo fratris tui festucam videbas, in tuo trabem non vidisti; ejice primum trabem de oculo tuo, et tunc perspicies ut educas festucam de oculo fratris tui (Matth. VII).

Qui archidiaconus, vel [b 1Kb] primicerius, si reperti fuerint, quod absit, superbi, aut elati, aut contradictores, vel contemptores canonicae et hujus parvae institutionis, ii secundum dominicum praeceptum [Col. 1111C] admoneantur semel et iterum: si non emendaverint, ab episcopo secundum modum culpae judicentur. Quod si neque sic correxerint, de ordinibus suis ejiciantur, et alii qui digni sunt et voluntatem Dei vel episcopi sui secundum divinum praeceptum impleverint, in locis illorum subrogentur.



CAP. XXVI.---De cellerario.

Cellerarius vero debet esse timens Deum, sobrius, non vinolentus, non contentiosus, non iracundus, sed modestus, moribus cautus et fidelis, [c 1Kb] et quidquid acceperit sub cura sua ad opus clericorum fideliter custodiat [d 1Kb] , et sine jussione episcopi sui, aut qui sub ipso est, nihil faciat; et non sit prodigus nec exstirpator substantiae clericorum, quia si fuerit, [Col. 1111D] sine dubio in die judicii redditurus erit Deo rationem; nam, si bene ministraverit, gradum bonum sibi acquiret.



CAP. XXVII.---De portario.

Portarius unus cum suo juniore annum, aut amplius, si episcopo placuerit, [e 1Kb] portas, claustra, vel ostia custodiat. Qui portarius sit [f 1Kb] sobrius, patiens, [Col. 1112A] qui sciat accipere responsum et reddere, [g 1Kb] et fideliter custodiat portas, sive ostia claustri, et contra hunc tenorem facere non praesumat; quod si fecerit, excommunicetur. Claves vero portarum ad completorium archidiacono reddat; et si archidiaconus alicubi est, qui sub ipso est, ipsas claves recipiat.

Custodes vero ecclesiarum qui ibi dormiunt, vel in mansiones juxta positas, teneant silentium, sicut caeteri clerici, in quantum possunt; et post completorium non manducent, nec bibant, et non permittant ingredi eos qui foras claustra post completorium remanserint, nec eos qui intra claustra sunt egredi per ostia sibi commissa. Quod si fecerint, ab episcopo, vel qui sub eo sunt, judicentur.



CAP. XXVIII.---De infirmis clericis canonicis, qui peculiarius ad istum ordinem se junxerint, et non habent unde in infirmitate necessitatibus suis possint implere.
[Col. 1112B]

Si aliquis ex clero infirmatur, qui ad hunc ordinem se peculiarius junxerint, et non habuerint unde in infirmitate necessitatibus suis possint implere, post episcopum habeat de illis maximam curam [h 1Kb] archidiaconus et primicerius, et caveant ne negligantur infirmi, sed sicut revera Christo, ita eis serviatur. Quia ipse dixit: Infirmus fui, et visitastis me; et, quandiu fecistis uni ex minimis istis, mihi fecistis. Ergo omnia necessaria quidquid ipsis infirmis expedierit et opus fuerit, eis omnino et absque ulla retardatione adimpleri curentur, quia in ipsis respicit quidquid ipsi minus habuerint aut neglecti [Col. 1112C] fuerint. Et sine dubio in diem tremendum judicii, quando sederit Rex vivorum et mortuorum in sede majestatis suae, de omnibus his rationem erunt reddituri, qualiter eis ministraverunt. Et si ipse archidiaconus vel primicerius au plenum non habeant unde possint procurare necessitatibus eorum, hoc omnino episcopo innotescant, et ipse secundum Dei timorem et amorem provideat, ut hoc quod expedit ipsis infirmis ut habeant unde eis necessitatibus illorum procurent.

Quibus infirmis sint mansiones deputatae super se rationabiliter dispositae condignae et aptae, ubi esse possint, dum de infirmitatibus suis convalescunt. Et sit unus ex clero deputatus, timens Deum, qui circa ipsos infirmos maximam curam gerat de omnibus [Col. 1112D] necessitatibus eorum, et habeat solatium, si opus est, juxta quod constituerit prior, ut absque murmuratione et negligentia serviatur infirmis. Et sciat, si bene ministraverit, gradum bonum sibi [i 1Kb] acquiret.

Sed et ipsi infirmi considerent in honore Dei sibi serviri, et non superfluitate sua contristent servientes sibi. Qui tantum infirmi portandi sunt; at ubi meliorati fuerint, redeant ad ordines suos [j 1Kb] .



CAP. XXIX.---De vestimentis clericorum, vel calceamentis, vel ligna.
[Col. 1113A]

Illa media pars cleri qui seniores fuerint annis singulis accipiant cappas novas, et veteres quas praeterito anno acceperunt semper reddant, dum accipiunt novas. [a 1Kb] Et illa alia medietas cleri illas veteres cappas quas illi seniores annis singulis reddunt accipiant, et illi seniores illas cappas quas reddere debent non commutent. [b 1Kb] Sarciles accipiant illi presbyteri, qui ibidem in domo assidue deserviunt, et illi diaconi VII qui in eorum gradu consistunt, aut lanam unde ipsos sarciles binos in anno habeant, et ille alius clerus unusquisque singulos. Camisiles autem accipiant illi presbyteri, et diaconi annis singulis binos; subdiaconi camisile et dimidio, [Col. 1113B] et illi qui in reliquis gradibus sunt, singulos. Calciamenta vero omnis clerus annis singulis pelles [c 1Kb] baccinas accipiant, [d 1Kb] solas paria quatuor [e 1Kb] .

De ligna consideravimus, ut de quatuor libras dedenarios possint comparare ligna sufficienter et annum; ipsa ligna de illos telones, quod eis in civitate, vel in villabus sunt, sint comparata, hoc est quatuor librae ad hoc mittantur. Et Kal. Maii ipsum teloneum accipiant, et tunc ipsa ligna comparent. Et illas cappas, et illos sarciles, et illa calceamenta de illos teloneos superius nominatos quod exinde superat, et de illo calciatico, quod ille episcopus annis singulis ad illum clerum reddere consuevit, et de eorum eleemosyna quod ad ipsum [Col. 1113C] clerum specialiter Deus dederit, sint comparata. Et si aliquid exinde fuerit, aliud quod eis necesse est comparent, aut in eorum camera recondant. Et si ibidem ad hoc comparandum sufficienter non habuerint, ille episcopus hoc praevideat et mittat, unde hoc totum adimpletum sit ad eorum necessitatem, sicuti superius scriptum est.

Ipsa autem vestimenta, illas cappas, et sarciles, ad transitum sancti Martini accipiant; illos camisiles viginti dies post Pascha accipiant; illa calciamenta Kal. Septembris habeant. Et si aliquis ex ipso clero de ecclesia tale beneficium acceptum ab episcopo habet, ut exinde possit procurare necessaria sua, id est cappas et calceamenta.



CAP. XXX.---De festivitatibus sanctorum.

[Col. 1113D] Illud intimare complacuit, ut nos et clerus noster festivitatibus Domini, et sanctae Mariae, vel duodecim apostolorum, seu et reliquorum sanctorum, quas usus est in ista provincia annis singulis celebrare, in quantum Deus possibilitatem dederit, illud officium divinum diu noctuque facere procuremus. Et episcopus [f 1Kb] in nativitate Domini, [g 1Kb] et Pascha [Col. 1114A] Domini, in domo ipsis clericis refectionem faciat, si ad praesens est, et si absens his diebus est, tunc in eorum refectorio habeant refectionem sufficienter, sicuti superius scriptum est. Et postquam de refectorio exierint, in [h 1Kb] caminata bibant duas vices, aut tres, qualiter consolatio sit, et ebrietas non dominetur.

Et Epiphania Domini, et media Pascha et clausum Paschae, et Ascensione Domini, et Pentecoste, et natalitiis episcopi, istos dies episcopus eis in refectorio ad sextam refectionem faciat. Et de illis festivitatibus unde abbatias in ista civitate, vel foras propinquas, habemus, sicut consuetudinem habuerunt, refectionem ad clerum facere, hoc omnino non remaneat in quantum possibilitas fuerit.

[Col. 1114B] Et ille [i 1Kb] archidiaconus, vel qui tunc sub manu episcopi praeesse videtur, hoc recipiat, et ille clero exinde in refectorio refectionem faciat, et quod superest ad eorum opus cellerario reservetur. Et ille archidiaconus de sua actione, quod ipse ad eorum opus praevidet, purificationem sanctae Mariae, et omnium apostolorum, et sancti Joannis Baptistae, et sancti Remedii eis refectionem faciat ad sextam in refectorio.



CAP. XXXI.---De eo quod, qui ad hunc canonicum specialem ordinem hujus congregationis se sociare vult, de rebus quas possidet ad ecclesiam [j 1Kb] beati Pauli apostoli solemnem donationem per praesentem faciat; reservato tamen tempore vitae suae usufructuario ordine.

Licet legamus antiquam Ecclesiam sub tempore [Col. 1114C] apostolorum ita unanimem concordemque exstitisse, et ita omnia reliquisse, ut singuli praedia sua vendentes ad pedes apostolorum pretia ponerent, ut nullus eorum sibi aliquid proprium dicere auderet, sed erant illis omnia communia; unde et habere dicebantur cor unum et animam unam (Act. IV); quotidie enim circa domus panem frangentes, quod in commune accipiebant tam viri quam feminae, seu parvuli, omnisque vulgus ardore fidei accensi, atque in amore religionis provocati, cunctis cum gratiarum actione sufficientiam praebebant; sed quia nostris temporibus persuaderi non potest, saltem vel hoc consentiamus, ut ad aliquantulamcunque similitudinem conversationis eorum nostros animos contrahamus, quia nimis inerter, tepidaeque [Col. 1114D] ac remissae devotionis est, ut quod, sicut diximus, omne vulgus pro Dei nomine consensit, nos qui peculiarius canonicis ordinibus inservire debemus, quantulamcunque in partem in hanc perfectionem non consentiamus. Et si omnia relinquere non possumus, sic ad usum tantum nostra teneamus, ut dimissa volumus nolumus fuerint, non ad haeredum [Col. 1115A] nostrorum carnalium atque parentum, sed ad Ecclesiam, cui Deo auctore in commune deservimus, de cujus rebus stipendia habemus, loco haereditario relinquamus: ut, si cum illis perfectis pro perfecta abrenuntiatione, saeculique hujus contemptu, corona non tribuitur, vel peccatorum venia, sicut minimis, misericordia divina concedatur. Quia sanctus Prosper [a 1Kb] , vel alii sancti Patres, secundum divinam auctoritatem, sanxerunt ut illi clerici qui de rebus Ecclesiae vivere cupiunt, res proprias quas habent, per instrumenta chartarum, Deo et Ecclesiae cui deserviunt condonent, et sic rebus Ecclesiae licentius absque maxima culpa utantur, ut sicut de rebus Ecclesiae ipsi clerici gaudent, ita et Ecclesia de rebus ipsorum clericorum cum pauperibus suis sic [Col. 1115B] aucta atque meliorata gratuletur. Ita tamen ut ipsi clerici dum advivent, si ita placuerit, res suas usufructuario ordine per beneficium ecclesiae habeant, ut omnia sint communia, [b 1Kb] et propter obitum eorum ad Ecclesiam, vel ad canonicum ordinem, cui ante datae fuerant, revertantur. Similiter indicantes ut illi clerici qui de facultatibus suis sufficientiam habent, de ipsis rebus propriis vivere debeant, si tamen infirmi fuerint, ut in omnibus ad integrum Ecclesiae Dei, cui deserviunt, dare noluerint, et sic ipsius Ecclesiae in amore Christi gratuita servitute sedulaque modulatione impendant; et sciant se pro hac re, quia rebus Ecclesiae sicuti caeteri canonici utuntur, specialem misericordiam a Deo recepturos, cui de propriis rebus inserviunt, quia, si ea quae [Col. 1115C] accepturi erant pro eorum ordinibus de eleemosyna dispensatori reliquerint, nihil habentibus conferenda sine peccato possident sua, quia et ipsi quodammodo relinquunt sua, quando propriis contenti rebus, nihilque se jure debere arbitrantur recipi. [c 1Kb] Quod si putant ideo accipi debere eorum quae conferuntur Ecclesiae portionem, nec eam videantur abjicere, quia non possint sua relinquere, quod eis deforme sit inter suos pauperes reddi, noverint esse deformius possessuros de eleemosynis pauperum pasci. Hoc enim providendum est, ut non gravetur mater Ecclesia, quam constat quotidie subventioni pauperum, viduarumque, atque orphanorum, simulque egentium, canonum jussione constrictam, [Col. 1115D] debere esse semper intentam.

Igitur quicunque se ad hunc ordinem canonicum, quem modo utcunque recuperare cupimus, sicut in parvulo decretulo, quod digessimus, intimavimus, se sociare voluerit, et de rebus quas habet solemniter donatione per praesentem donet ad ecclesiam beati Pauli ad opus Dei, vel clericis ibidem deservientibus, faciat et precariam, si ita ei placuerit, exinde ab episcopo accipiat, in ea ratione, ut, dum advivet, ipsas res usufructuario ordine habeat, et [Col. 1116A] post [d 1Kb] objectum ejus cum omni integritate omnique superposito ad ecclesiam cui datae fuerint, vel ipsius congregationis ipsas res, absque ullius consignatione vel exspectata traditione revertantur. Et liceat ei de omni mobili ex ipsis rebus, quandiu vivit, et in ipso ordine consistit, eleemosynas tam in pauperes, quam ad ipsam congregationem, quam etiam ubicunque voluerit, facere, et necessitates suas explere. Et si aliquod de ipso mobili post obitum ejus superfuerit, media pars in eleemosyna eis in pauperes, vel promissas ejus, aut ubi voluerit ambulet, archidiacono, aut primicerio, vel cui ipse vivens rogaverit dispensante: et illa media pars in ipsius eleemosyna ad clerum, vel ad ipsam congregationem, revertatur. Et ipsi clerici de ipsis rebus quas in precarias habent, [Col. 1116B] neque de terris, neque de vineis, aut silvis, pratis, domibus, aedificiis, mancipiis, accolabus, vel quibuslibet rebus immobilibus minuendi, aut vendendi, aut communicandi potestatem non habeant, excepto, ut diximus, de illa fructa, vel quod ibidem laborare potuerint, viventes faciant quod voluerint.

Quod si contigerit, suadente diabolo, ut aliquis ex his fratribus qui ipsas res per precarias habuerint in aliquo crimine grave, aut leve, incidat, poenitentiam juxta quod episcopus ei judicaverit agat; tamen de rebus quas per precariam possidet exspoliatus pro hac re esse non debeat. Si quis autem eodem modo quo supra instituimus ad hanc congregationem, tam unus ex abbatibus nostris, quam quilibet extraneis clericis se sociare desideraverit, [Col. 1116C] eo tenore, ut alii fratres fecerunt, faciat. Quod si alter fuerit, qui se eis voluerit sociare, et omnia ad integrum perfectionis gratia derelinquere, episcopus provideat eis necessaria, qualiter opus bonum quod, Deo inspirante, coepit, adimplere valeat.



CAP. XXXII.---De eleemosynis.

De eleemosynis accipiendis ita constituimus, ut si aliquis uni sacerdoti pro missa sua, vel pro confessione, [e 1Kb] aut infirmitate, seu pro quolibet charo suo, aut vivente, aut mortuo, aliquid in eleemosyna dare voluerit, hoc sacerdos [f 1Kb] a tribuente accipiat, et exinde quod voluerit faciat. Si autem ad omnes sacerdotes sub tali conditione, seu pro quolibet modo aliquid in eleemosyna dare voluerit, hoc omnino tam ad omnes sacerdotes, quam ad omnes canonicos [Col. 1116D] veniat, et omnes hanc eleemosynam communem habeant. Similiter et illae eleemosynae, quae in commune ad omnem clerum veniunt, omnes in commune habeant, et psalmodiam, vel missas, pro ipsis eleemosynis, ut episcopus instituerit, faciant.

Ideo autem mensuram sacerdotibus de eleemosynis recipiendis ad opus proprium fecimus, quia nimis grave pondus existimavimus eis esse, si tam ingentia onera [g 1Kb] peccantium solis illis sacerdotibus contingeret [Col. 1117A] portare; quia facilius Dei misericordiam plures impetrant pro peccatoribus quam unus, quamvis studiosus; et unusquisque de propria conscientia debet metuere, quanto magis de alienis peccatis non debet sibi supra vires sarcinam peccatorum cumulare?

Has eleemoysnas archidiaconus, aut primicerius, recipiant, et in necessitatibus fratrum, ut eis opus fuerit, et episcopus judicaverit, ipsas expendant; et si aliquid exinde superfuerit, in vestiariis fratrum recondant.



CAP. XXXIII.---Diebus Dominicis, vel festivitatibus sanctorum, qualiter ad capitulum seu ad missam occurrant.

In diebus Dominicis, vel festivitatibus sanctorum, [Col. 1117B] aut quando jusserit pontifex, vel qui sub eo sunt, mane post primam cantatam omnes induantur vestimenta, officiales cum planetis, sicut ordo ecclesiasticus habet, et sint parati, et absque mora ad officium cum festinatione occurrant. Ut autem auditum fuerit primum signum, omnes ad capitulum veniant et, audita lectione, sub uno accedant ad ecclesiam; et facto secundo signo, cantent tertiam, et residentes in ordinibus suis exspectent pontificem, sicut mos est Romanae Ecclesiae; et nullus postea exinde de ordine suo exeat, usque dum omnia expleverit, nisi qui cum pontifice comitantur in obsequio, aut illi qui in aliqua utilitate occupati fuerint, si talis est quod omnino non possit dimitti, et hoc innotescant episcopo, vel qui sub eo sunt. Si quis de clero de [Col. 1117C] quolibet ordine, tam sacerdotum, quam diaconorum, aut subdiaconorum, vel acolythorum tunc praesens non fuerit paratus ut officium suum impleat, et aliqua negligentia, vel retardatio, per ipsum acciderit, nisi ob causam gravis infirmitatis, in crastino a vino vel potu privetur; si autem per desidiam, aut contemptum iteraverit, ab episcopo, vel qui sub eo sunt, acrius coerceatur, ita ut caeteri timorem habeant. Nam reliquis diebus ad capitulum, ut supra in isto tenore praefiximus, ita veniant.

Si autem statio publica fuerit per illas ecclesias forenses, et fratres ibidem vigiliam celebraverint, peracta vigilia cum omni decore mane revertant in claustra, ut omnino ad capitulum veniant; si autem negligens retardaverit, et ad capitulum non fuerit, [Col. 1117D] prima et secunda vice pro hoc castigetur. Si autem non emendaverit, illa die quando ad capitulum non venerit, a vino abstineat usque in crastinum.



CAP. XXXIV.--- [a 1Kb] De matriculariis, ut ad lectionem divinam audiendam veniant in statuta ecclesia in domo.

Dum de corrigenda vita clericorum canonicorum rebus pernecessariis, ut nobis juxta mediocritatem nostram et capacitatem sensus per Dei adjutorium visum fuit, descripsimus, venimus ad matricolarios tam domi, quam et in suburbanis, quia non, secundum institutionem antiquae Ecclesiae, eorum esset conversatio, sed sub magno quodam periculo, [Col. 1118A] et negligentia, et, ut ita dixerim, absque praedicatione et confessione erant in quadam securitate positi, neque ad domum ad stationem publicam ad audiendum verbum Dei veniebant, neque in reliquis stationibus, sed erant omnes sedentes unusquisque in loco suo. Propterea una cum consensu fratrum spiritualium constituimus ut bis in mense per totum annum de quatuordecim in quatuordecim dies in Sabbato omnes matricularii tam qui in domo sunt quam illi qui per caeteras ecclesias infra civitatem vel vicis matriculas habent, ad conventum statutum omnes in ecclesia in domo veniant, mane primo exspectantes in ordinibus suis, usque dum signum pulsaverit horae tertiae; tunc veniens episcopus, si in aliis utilitatibus occupatus non fuerit, et jubeat [Col. 1118B] legere lectionem de tractatibus, vel homilias sanctorum Patrum congruas, quae aedificent audientes, et doceant eos viam salutis, qualiter ad vitam aeternam Deo auxiliante perveniant.

Dicta tertia, si episcopus non venerit, tunc presbyter custos ecclesiae sancti Stephani in vices illius juxta capacitatem suam et legat et doceat eos viam salutis, et videat omnino presbyter, ut hora constituta, si episcopus ibidem non venerit, non praetereat ut hoc adimpleat, quod hic scriptum est; et ipsi presbytero confessiones suas bis in anno faciant ipsi matricularii, una vice in Quadragesima, alia in missa sancti Remedii usque in transitum sancti Martini. Et si, suadente diabolo aliqua vitia, scandala inter eos orta fuerint, ut necesse sit confessionem [Col. 1118C] suam dare qui hoc perpetraverit in proximo conventu, ubi lectionem audiunt; finita lectione, faciat confessionem suam puriter ipsi presbytero; et si ipse non vult confiteri peccatum suum, et hoc celaverit, et si per alium inventum fuerit, ille qui delictum abscondit, a presbytero qui eis verbum Dei annuntiat secundum modum culpae aut excommunicetur, aut corporali vindictae subdatur. Et per singulas matriculas sit primicerius matricularum de ipsis qui super eos curiose agat; et si aliquis ex ipsis celare voluerit scelera sua, et primicerius ipsorum hoc investigare potuerit, nullatenus abscondat presbytero, qui eis lectionem legit; et si fecerit similiter ille qui hoc commiserit ab ipso presbytero [Col. 1118D] judicandus est; et si hoc ipse presbyter per se emendare non potuerit, innotescat archidiacono, vel primicerio, ut ipsi hoc corrigant rationabiliter secundum modum culpae; et si opus fuerit in notitiam episcopi veniat, ut ipse hoc emendet.

Ut diximus, omnes omnino matricularii statutis diebus ad lectionem veniant, et necessitates suas tam animae, quam corporis, ipsi presbytero patefaciant; et ipse hoc aut per se emendet, aut priores suos innotescat . . . . . . . . . . Et si aliquis de ipsis matriculariis remanserit, qui non venerit ad lectionem, nisi infirmitate cogente, corripiatur semel et secundo, et si non emendaverit, excommunicetur; et [Col. 1119A] si amplius hoc ex contemptu fecerit, ejiciatur de matricula, et alius qui verbum Dei vult audire mittatur in loco ipsius. Et constituimus eis ut in eleemosyna nostra, vel successorum nostrorum, de domo accipiant omni tempore, quando ad illam lectionem audiendam venerint, singuli singulos panes, et portionem de lardo illa una vice, illa alia vice portionem de formatico, per totum annum sic faciant, ut diximus, qui ibidem de ipsis matriculariis venerint; et in Quadragesima duas vices accipiant vinum cum pane inter quatuor sextarium unum. In Coena Domini accipiant vinum cum pane supradicta mensura, et portionem de lardo, et formatico. Et consideravimus quod octo modia de pane cocto ad unam quamque vicem ad hoc habeat; et illa vice quando [Col. 1119B] lardum debent accipere, accipiant baccones sex, et quando formaticum accipiunt in unaquaque vice pensa [Col. 1120A] una. Hoc colligit de frumento per annum modia CC de illo frumento sit, qui de Warmacinse venit, et accipiat illud quando exinde venit. De lardo baccones LX accipiat ipsis Kal. Januar., de formatico pensas XII accipiat ipsa missa sancti Martini. De vino modia XXIV accipiat ipsa missa sancti Martini. Et hoc totum accipiat archidiaconus, vel primicerius, et videant quod hoc sic dispensent, qualiter Deo placeat, et constitutum habemus. Et merces nostra, vel successorum nostrorum, vel qui hoc faciunt exinde decrescat [a 1Kb] , et ad ligna comparandum, unde ipsum panem faciant, donet episcopus de denariis uncias duas et dimidiam Kal. Maias. Et si aliquid superaverit de hoc, quod superius diximus, aliis pauperibus, cui necesse est, archiepiscopus, vel primicerius, [Col. 1120B] aut cui jusserint, tribuat.




[Col. 1119]
SANCTI CHRODEGANGI METENSIS EPISCOPI DIPLOMA PRO FUNDATIONE GORZIENSIS MONASTERII.
(Brequigny. Diplom. tom. II nov. ed.)

[Col. 1119C] In nomine Patris, et Filii, Spiritus sancti, amen. Ego Chrodegangus, ac si indignus, si non opere vel nomine, gratia Dei episcopus, una cum commeatu et voluntate inlustris viri Pippini, majoris domus, senioris nostri, et cum consensu omnium parium nostrorum abbatum, presbyterorum, diaconorum, subdiaconorum, seu hominum sancti Stephani ecclesiae Metensis, vel illorum laicorum bonorum, qui ibidem in servitio sancti Stephani esse videntur, cogitavi, casu humanae fragilitatis, qualiter peccata nostra, donante Domino, possimus abluere, et ad aeterna gaudia pervenire. Idcirco donamus de rebus sancti Stephani ad illam basilicam sancti Petri et sancti Stephani, vel caeterorum sanctorum, quam a novo aedificavimus, in fine Haldiniaca, in pago Scarponinse, [Col. 1119D] ubi Gorzia consurgit, et ad ipsam cellam, quam ibidem construximus, et ad opus servorum Dei habitantium ibidem, per hoc testamentum, unde illi monachi vel pauperes ibidem victum et vestitum vel aliam consolationem possint habere; hoc est quicquid in fine Haldianica, ubi ipsam basilicam sancti Petri aedificavimus, quicquid comparavimus aut ad nos per venditionem, donationem, commutationem advenit, et quicquid de ipsa fine Haldiniaca, in unaquaque parte, leuas duas comparavimus, aut nobis traditum vel commutatum fuit, vel in antea ibidem comparatum aut, de quolibet ingenio, legibus ad nos pervenit. Hoc ad ipsam cellam jam dictam [Col. 1120C] per hoc testamentum, pro mercedis nostri augmento, et quicquid in ipso fine Haldiniaco casa sancti Stephani ibidem habuit ad ipsam basilicam, vel ad illam cellam sancti Petri proficiat in augmentis. Donamus etiam in ipso pago Scarponinse, in loco nuncupato Siurone, quicquid Rigoaldus ad partem sancti Stephani per suarum strumentum cartarum delegavit, cum illa basilica quae est in honore sancti Pauli constructa, vel quicquid ad hoc aspicit in Godolinovilla et Bodelocurte, vel in fine Haldiniaca et in fine Baudiciaca, vel in fine Aconiaca, vel quicquid in ipsas fines Rigoaldus et germanus suus Gontrannus ad partem sancti Stephani, per illorum strumenta, delegaverunt, et quicquid Bavo in Tantalino villa, per suum strumentum, ad casam sancti Stephani delegavit. Donamus [Col. 1120D] etiam, in pago Scarponinse, in villa Buesarias, quod casa sancti Stephani legibus ibidem habere videtur, vel in illas fines, sicut jam dictum est, quod boni homines, per illorum strumenta, ad casam sancti Stephani delegaverunt. Donamus etiam in ipso pago Scarponinse villam sancti Stephani, cujus vocabulum est Puina, cum mansis, curtilis, ortilis, domibus, aedificiis, terris, campis, pratis, vineis, silvis, cultis et incultis, aquis, aquarumve decursibus, mancipiis, litis, alcolabus vel epistolariis, peculiis utriusque generis sexus, mobilibus vel immobilibus, vel quicquid ibidem per venditionem, donationem, commutationem, pervenit ad ipsam casam sancti [Col. 1121A] Petri vel ad ipsam cellam cum Dei adjutorio proficiat in augmentis. Donamus ad Novum Sartum medietatem de illa silva ubi illi fratres vel illorum homines ad ipsam casam sancti Petri madramen possint facere. Donamus etiam illas res sancti Remigii, cum ipsa basilica in Sigeio constructa, vel quicquid ad hoc aspicit, vel quod usque nunc Adventius per beneficium tenuit sancti Stephani. Donamus etiam in ipso Sigeio vineas quatuor cum vinitoribus et illorum mulieres et illorum mansos et illorum sortes. Haec sunt nomina eorum: Harduinus vinitor, uxor sua epistolaria, Erlofridus vinitor, uxor sua Raganlindis, Erlulfus vinitor, uxor epistolaria, Wandelbertus vinitor, uxor sua epistolaria. In ipsa villa donamus ancillas his nominibus: Amelbergane ancilla, [Col. 1121B] Rigobertane ancilla, Eminane ancilla et illam decimam de illis vineis dominicatis, tam de vino quam de annona, aut aliunde. Donamus etiam ad Castellum vineas tres cum vinitoribus et illorum uxores et illorum mansos vel illorum sortes; haec sunt nomina eorum: Adelfridus vinitor, uxor sua ancilla nomine Gaucia, Anglifridus vinitor cum uxore sua, item Adelfridus cum uxore sua Wandelbergane ancilla et germana ancilla. Donamus etiam ad Gaudiacum illud oratorium quod est in honore sancti Andreae constructum, vel quicquid ad hoc pertinet, vel quod Teudonius per beneficium sancti Stephani ibidem tenuit. Donamus etiam ad Cuberacum illam basilicam quae est in honore sancti Martini constructa, quod Candidianus cancellarius per beneficium tenuit, vel [Col. 1121C] quicquid ad ipsam basilicam aspicit, ad ipsam casam sancti Petri et ad illos fratres vel monachos proficiat in augmentis, et illa decima de Prunido, de annona, de feno, de vaccis, de porcis, de vervecibus, vel de jumentis, vel aliunde ad ipsam casam jam dictam [Col. 1122A] proficiat in augmentis. Donamus etiam decimam de Miliriaco, de illo vino quod ibidem annis singulis collectum erit. Donamus etiam supra Musellam villam Cluserado cum illo villacerlo qui dicitur Riviniacus, cum mansis, curtulis, ortulis, domibus, aedificiis, terris, campis, pratis, vineis, silvis, cultis et incultis, aquis, aquarumve discursibus, mancipiis, litis, accolabus, epistolariis, peculiis utriusque generis sexus, mobilibus et immobilibus, vel quicquid in ipsa fine casa sancti Stephani habere videtur, ad ipsam casam sancti Petri vel ad ipsam cellam, sicut superius dictum est, ad ipsos monachos, vel ad ipsos fratres proficiat in augmentis. Donamus etiam illam decimam de illo vino de Bredraculo totam annis singulis. Haec omnia superius intimata ad ipsam Gorziam vel [Col. 1122B] ad illos monachos, et pauperes ibidem elemosynam sperantes, omni tempore proficiant in augmentum. Si quis vero, ex successoribus vel fratribus meis predicti cleri Metensis, seu quaelibet persona, contra hujus testamenti mei paginolam venire temptaverit, aut aliquid exinde facere voluerit, absque mea voluntate, minuere conatus fuerit, aut devotionem meam in omnibus adimplere noluerit, vel sacramenta supra intimata observare contempserit; dum maledicere quemquam nolo, nichilominus noverit se in tremendum diem judicii ante tribunal Christi mecum ex hoc causaturum; et, ut omni tempore haec paginola testamenti nostri maneat inconvulsa, manu propria eam roboravi, et fratribus nostris vel reliquis bonis hominibus, qui consentientes fuerunt, [Col. 1122C] affirmandum rogavi. Actum apud Andernacum in palatio publice. Anno ab Incarnatione Domini DCCXLV, indictione XIII, epacta XIIII, concurrente IIII, anno VI Childerici regis, XX die mensis Maii. Sigillum inlustris viri Pipini majoris-domus.




[Col. 1121]
CONFIRMATIO PRIVILEGII PRAECEDENTIS. [1Kb]

In Dei nomine Chrodegangus, ac si peccator, Metensis urbis episcopus, dum in voluminibus divinarum seriem Scripturarum juxta possibilitatem ex mediocritate mei sensus, attonitis auribus, et sedula consideratione, inspicerem quid Dei Filius diceret, [Col. 1122C] audiens: Date et dabitur vobis (Luc. VI), et alibi: Date eleemosynam, et ecce omnia munda fiant vobis (Luc. XI): idcirco coepi moestus conquirere quid pro animae remedio, quid pro abluendis ponderibus peccatorum facerem, vel in quibus imitarer exempla [Col. 1122D] priscorum Patrum, episcoporum meorum antecessorum in operibus, quibus credimus Deo placuisse; hinc per Dei adjutorium una cum commeatu et voluntate domini nostri piissimi ac gloriosissimi regis Pippini Francorum, atque consensu fratrum nostrorum canonicorum, spiritualium et Deum timentium laicorum fidelium sancti Stephani, aedificavi monasterium in loco qui dicitur Gorzia, in pago Scarponinse, in honorem beatissimorum apostolorum Petri et Pauli, nec non et sancti Stephani seu et caeterorum sanctorum, et fundans atque dotans ipsum monasterium de rebus et terris quae propter venditiones [a 1Kb] commutationes, mihi legibus obvenerant, ea [Col. 1123A] scilicet conditione, ut in monasterio monachi secundum ordinem et regulam sancti Patris nostri Benedicti abbatis amodo et semper perpetuis temporibus vivant, et sicut ibi scriptum est, nihil penitus proprium habentes, sed sint illis communia omnia in omnibus, qualiter et pro se, et pro aliis valeant exorare; igitur compulit nos affectio charitatis atque dilectionis fratrum ipsorum, pro eorum quiete et ordine, qualiter Deo juvante valeant implere regulam et ordinem suum, et quod nobis successoribusque nostris maneat ad mercedem, et a recto tramite inconvulso limite terminare quod perennem deinceps, propitiante Deo, obtineat firmitatem, ne quis nobis detrahendo aestimet in id nova decernere, dum antiquitus juxta considerationem pontificum videant [Col. 1123B] caetera sibi subjecta monasteria in omnibus esse conservata atque secura; ideoque pro divino intuitu, vel pro animae nostrae remedio, seu successorum nostrorum pontificum, una cum commeatu et voluntate piissimi et gloriosissimi Pippini regis et consensu fratrum nostrorum, convenit [a 1Kb] nobis illis conservare pro eorum quiete et tranquillitate, [b 1Kb] et neque a nobis, neque ab archidiacono nostro, neque a caeteris ordinatoribus sancti Stephani, a quolibet homine inquietati, nec condemnati, vel de rebus eorum expoliati, contra rationis ordinem esse non debeant, sed inspecta eorum instrumenta, juxta constitutionem quam eis instituimus, quieto ordine ipsas res teneant atque possideant, et de hoc quod [Col. 1123C] nos ad ipsum monasterium dedimus atque formavimus [c 1Kb] vel ad Deum timentibus hominibus donatum est atque firmatum, aut aliquid munere transmissum vel in altario offertum, aut sacris voluminibus seu quibuscunque speciebus quod ad ornatum divini cultus pertinet, ad praesens collata vel deinceps collatura fuerunt, non auferamus, et supplici postulatione exoro, et postulo dominis et successoribus meis episcopis, et caeteris ordinatoribus sancti Stephani, propter nomen sanctae Trinitatis, quod superius intimatum est, perpetuis temporibus pro eorum mercede agenda, ipsis fratribus qui in ipso monasterio esse videntur conservent, et sit ipsum monasterium subjectum [d 1Kb] sub mandeburde et defensione sancti Stephani ecclesiae Metensis, sicut in illo instrumento [Col. 1123D] continetur, quod de ipso monasterio ad ecclesiam sancti Stephani fecimus, ut libeat eis pro vita et incolumitate regis et stabilitate regni Francorum, et pro pontificibus suis suisque subjectis Domini misericordiam exorare; et juxta dispensationem divinam cum abbas de ipso monasterio ad Dominum migraverit, quem unanimiter omnis illa monachorum congregatio optimae regulae compertum et vitae meritis congruentem elegerint, una cum consensu et voluntate urbis episcopi, ipsum sibi habeant [Col. 1124A] abbatem, et si in ipsam congregationem, quod absit, non potuerint talem invenire qui eos regulariter regat, tum ipse pontifex cum consensu et voluntate eorum de alio monasterio eligat abbatem, sicut superius diximus, qui eis regulariter et secundum ordinem praesit, et memoratus pontifex in ipso monasterio per nullum ingenium nullamque occasionem aut cupiditatem quemlibet abbatem mittat, nisi qui eos secundum ordinem regat, et si ipse pontifex aut quaelibet alia potestas aliter fecerit, in divino districto judicio ante Dei oculos cum beatissimo Petro principe apostolorum et sancto protomartyre Stephano exinde reddet rationem; et si praefatus pontifex [e 1Kb] lucranda oratione aut visitatione fratrum quando ei placuerit in ipso monasterio venerit, [Col. 1124B] vel aliquam moram pro lucrandis animabus fecerit, cum exinde in Dei nomine vult habere regressum, absque ullo munere terreno requisito revertatur; qualiter monachi qui solitarii nuncupantur, de perfecta quiete, vel securitate, valeant Domino protegente, per longa tempora exsultare, et sub sancta regula viventes pro profectu ecclesiae et salute regis vel patriae valeant plenius Domini misericordiam et attentius deprecari; et si, quod absit, ipsi monachi de eorum regula aut religione tepidi aut negligentes reperti fuerint, secundum eorum regulam ab abbate suo corrigentur; sin autem ipse abbas non praevalet, tunc praefatus pontifex coercere debeat, quia nihil de canonica auctoritate convellitur, quidquid [f 1Kb] de pontificibus fidei pro quiete [Col. 1124C] tranquillitatis tribuetur, [g 1Kb] ut ob hoc firmius subsistat vigoribus, et nos et patres nostri domini episcopi in synodo subscriptionem manibus nostris decrevimus roborare, et fratres nostri de congregatione sancti Stephani fideles ipsius consentientes subscripserunt.

    Chrodegangus peccator episcopus hanc firmitatem a me factam relegi et subscripsi.
    Adalfridus peccator episcopus subscripsi.
    Lupus peccator episcopus audiens subscripsi.
    Ego Fulcharius vocatus indignus episcopus subscripsi Rothingo advocato.
    Vulfrannus vocatus episcopus in Christi nomine subscripsi.
    [Col. 1124D] Herineus episcopus subscripsi Segimondo.
    Ego Mangaudus episcopus subscripsi.
    Memorianus Chorchidianus subscripsi.
    Deotmarus ac si peccator episcopus subscripsi.
    Rabigandus abbas subscripsi.
    Jacob peccator episcopus subscripsi.
    Mensebius peccator episcopus subscripsi.
    Audo peccator episcopus subscripsi.
    Chardobachius quamvis peccator episcopus subscripsi.
    [Col. 1125A] Lendenaus episcopus subscripsi.
    Ego Lupus quamvis indignus episcopus subscripsi in Christi nomine.
    Tedecharius peccator episcopus subscripsi
    Fortunus peccator episcopus subscripsi.
    Sedonius ac si peccator episcopus subscripsi.
    Deofridus episcopus subscripsi.
    Sadrius episcopus subscripsi.
    Ego Angilrannus subscripsi.
    Sadebertus ac si indignus episcopus subscripsi.
    [Col. 1125B] Rotelinus subscripsi, Gontelmus, Brandomus, Sigibertus, [Col. 1126A] Zacharias, Rachinnatus, Ego, Gonterius, Abbo, Adelelinus, Angelelinus, Sadrius.
    Ego Richerus, sive Wasco, ac si indignus diaconus, jussus hanc confirmationem relegi et subscripsi.


Actum in Compendio palatio publice in synodo congregata anno ab Incarnatione Domini 756, ind. 9, epac, 15, conc. 4, anno 6, (seu 4, ut alii malunt) regni Pippini gloriosi regis, sub die X Kal. Junii.




ANNO DOMINI DCC.
S. PAULUS I, ROMANUS PONTIFEX.




[Col. 1125]
NOTITIA HISTORICA IN S. PAULUM PAPAM I.
(Lib. Pontif. ex var. edd.)

[Col. 1125C] [a 9Kb] Paulus, natione Romanus, ex patre Constantino, sedit annos decem, mensem unum. Hic ab ineunte [Col. 1126C] aetate in Lateranensi patriarchio cum proprio seniore germano Stephano praedecessore ejus pontifice pro [Col. 1127A] eruditione ecclesiasticae disciplinae traditus est temporibus domni Gregorii Secundi Junioris pontificis. Et postmodum a domno Zacharia beatissimo papa in diaconii ordine pariter cum antefato suo germano consecratus est. Nam dum isdem ejus germanus et antecessor pontifex ad extremum pertingeret vitae, illico et [1 1Kb] populus cum eo hujus Romanae urbis divisus est, et alii cum Theophylacto archidiacono tenentes, in ejus domo congregati residebant. Alii vero eidem beatissimo concordabant Paulo diacono, plurima pars judicum et populi cum eo tenentes, quam [Col. 1128A] cum praedicto Theophylacto archidiacono. Ipse vero sanctissimus vir nequaquam a Lateranensi patriarchio recessit. Sed cum caeteris fidelibus suo aegrotanti germano et praedecessori pontifici perseveranter famulabatur. Dum vero de hac vita praedictus ejus germanus et praedecessor pontifex migrasset, eoque cum ingenti honore in basilica beati Petri sepulto, continuo eadem populi congregatio, quae cum saepefato beatissimo Paulo tunc diacono tenebat, quoniam validior et fortior erat, [a 3Kb] eum in pontificatus culmen elegerunt. Post haec hi qui cum praefato archidiacono [Col. 1129A] aggregati erant, dispersi sunt. Et, ita Deo annuente, isdem sanctissimus vir in apostolicam beati Petri sacratissimam sedem consecratus pontifex est.

Fuit autem temporibus Constantini et Leonis imperatorum. Erat enim mitis atque valde misericors, nulli unquam malum pro malo reddens. Et si pro modico quemquam per iniquos satellites [1 1Kb] tribulabat in proximo, tamen, pietate motus, consolationis [2 1Kb] ille inferebat misericordiam. Hic, ut multi testati sunt, nocte per semetipsum [a 1Kb] cellas pauperum infirmorum perjacentium, qui ex suis nequaquam assurgere valebant [Col. 1130A] lectulis, necnon et aliorum inopum cum suis familiaribus noctis circuibat silentio, amplissime illis ministrans alimoniam, atque subsidii inferens opem. Sed et carceres atque alia claustra per eadem noctium secreta visitabat. Et si quos ibidem conveniebat retrusos, a mortis emens periculo, liberos ire relaxabat. Sed et plures qui debitis obligati atque afflicti a suis feneratoribus opprimebantur, reddito ipso debito, a jugo redimebat servitii. Viduis, et pupillis, omnibusque egentibus opem ferens. Fortissimus enim erat orthodoxae fidei defensor. [b 11Kb] Unde saepius suos [Col. 1131A] missos cum apostolicis obsecratoriis atque [a 1Kb] admonitoriis litteris praefatis Constantino et Leoni Augustis direxit pro restituendis confirmandisque in pristinum venerationis statum sacratissimis imaginibus Domini Dei, et Salvatoris nostri Jesu Christi, sanctaeque ejus Genitricis, atque beatorum apostolorum, omniumque sanctorum prophetarum, martyrum et confessorum.

Hic enim beatissimus pontifex [1 1Kb] cum omnibus spiritualibus suis studiis magnam sollicitudinis curam erga sanctorum coemeteria indesinenter gerebat. Unde cernens plurima eorumdem sanctorum coemeteriorum loca neglecta, ac desideria antiquitatis maxima demolitione, atque jam vicina ruinae posita, protinus eadem sanctorum corpora de ipsis dirutis abstulit coemeteriis. Qua cum hymnis, et canticis spiritalibus [Col. 1132A] infra hanc civitatem Romanam introducens, alia eorum per titulos ac diaconias, seu monasteria, et reliquas ecclesias cum condecenti studuit recondiri honore.

[b 6Kb] Hic sanctissimus praesul in sua propria domo monasterium a fundamentis in honore sancti Stephani, scilicet martyris atque pontificis, necnon et beati Silvestri, item pontificis et confessoris Christi, construxit; ubi et oraculum in superioribus ejusdem monasterii moeniis aedificans, eorum corpora magna cum veneratione condidit. Infra claustra vero ipsius monasterii ecclesiam mirae pulchritudinis a fundamentis noviter contruxit. Quam musivo et marmoribus decorans, et omnem illius ornatum in auro, argentoque, et diversis speciebus largiens; sed et [2 1Kb] cyburium [Col. 1132B] ibidem ex argento librarum fecit. illicque innumerabilium [Col. 1133A] sanctorum corpora, quae de praefatis demolitis abstulit coemeteriis, maximo venerationis condidit affectu. In eodem quippe monasterio plurima contulit praedia, et possessiones, ac loca urbana, vel rustica superflue, atque abundanter ditans auro et argento, aliisque rerum speciebus, et omnibus utilitatibus, ubi et monachorum congregationem construens, [a 3Kb] Graecae modulationis psalmodiae coenobium esse decrevit, atque Deo nostro omnipotenti, et omnibus ibidem requiescentibus sanctis, magnis sub interdictionibus sedule ac indesinenter laudes statuit persolvendas.

Hic fecit noviter ecclesiam infra hanc civitatem Romanam in via Sacra, juxta templum [1 1Kb] Romuli, in honore sanctorum apostolorum Petri et Pauli, ubi [Col. 1134A] ipsi beatissimi principes apostolorum, tempore quo pro Christi nomine martyrio coronati sunt, [2 1Kb] dum Redemptori nostro funderent preces, propria genua flectere visi sunt. In quo loco usque hactenus eorum genua pro testimonio omnis in postremo venturae generationis in quodam fortissimo silice licet esse noscuntur designata. Nam, et infra ecclesiam beati Petri apostoli foris muros hujus civitatis Romanae noviter oraculum in honore sanctae Dei Genitricis construxit, juxta oratorium sancti Leonis papae secus fores introitus sanctae Petronillae, atque beati Andreae apostoli, musivo et diversis metallis eum adornans. Ubi et effigiem sanctae Dei Genitricis in statua ex argento deaurato, quae pensat libras [3 1Kb] centum constituit: in quo oraculo et sepulturam sibi [Col. 1135A] construxit. [a 2Kb] Hic dum in ecclesia beati Pauli apostoli aestivo tempore pro valido caloris fervore demoraretur, corporali praeoccupatus aegritudine illic vitam finivit, ubi et sepultus est. Illicque fere trium mensium spatio ejus [1 1Kb] inhumatum permansit funus. Postmodum vero congregati omnes Romani cives et aliae nationes, ejus corpus per flumen Tiberis navicula [Col. 1136A] transfretantes, ad beatum Petrum cum psalmodiae honore deportaverunt, et in praefato ab eo constructo oraculo eum sepelierunt. Hic fecit ordinationem unam per mensem Decembris, presbyteros duodecim, diaconos duos, episcopos per diversa loca numero [2 1Kb] tres. Et cessavit episcopatus annum unum et mensem unum.




[Col. 1135]
SANCTI PAULI I ROMANI PONTIFICIS EPISTOLAE.



EPISTOLAE INTEGRAE CODICIS CAROLINI, Quorum summam tantummodo Labbeus ex Baronio dederat.



EPISTOLA PRIMA. Exemplar epistolae ubi Paulus diaconus et electus sanctae Romanae Ecclesiae, [a 1Kb] significans de transitu Stephani papae per Immonem missae, missum domni Pippini regis.
[Col. 1135C]

[b 1Kb] Domno excellentissimo filio Pippino regi Francorum et patricio Romanorum, Paulus diaconus, et in Dei nomine electus sanctae sedis apostolicae, cum gravi gemitu et immenso moerore cordis.

Innotescimus a Deo protectae excellentiae tuae, potentissime victor rex, Dei vocatione de hac luce [Col. 1136C] ad aeternam requiem esse subtractum sanctae recordationis dominum et germanum meum Stephanum papam. [c 1Kb] In cujus etiam transitu et ipsi lapides, si dici potest, nobis conflentes lacrymaverunt. In cujus apostolatus ordinem a cuncta populorum caterva mea infelicitas electa est. Et dum haec agerentur, convenit [d 1Kb] Romam Immo christianissimae excellentiae tuae missus, et cum eo loquentes una cum nostris optimatibus, aptum perspeximus [e 1Kb] eum hic detineri, donec Dei providentia, sacra apostolica [Col. 1137A] benedictione [a 1Kb] illustrati fuissemus. Et tunc plenius satisfactus de nostra [b 1Kb] vel cuncti [c 1Kb] puritate et dilectione, quam erga tuam benignissimam excellentiam, et cunctam gentem Francorum gerimus, eum ad vos repedandum cum nostris missis apostolicis [d 1Kb] absolveremus. Quoniam nos pro certo agnoscas, excellentissime, et a Deo protecte noster, post Deum, auxiliator et defensor rex, quod firmi et robusti usque ad animam et sanguinis nostri effusionem in ea fide et dilectione, et charitatis concordia, atque pacis foedere, quae praefatus beatissimae memoriae dominus et germanus meus sanctissimus pontifex vobiscum confirmavit, permanentes, [e 1Kb] et cum nostro populo permanebimus usque in finem. Unde et indesinenter extensis palmis ad coelum pro vitae incolumitate [Col. 1137B] excellentiae tuae atque dulcissimorum filiorum, et excellentissimae reginae sospitate, Domini Dei nostri exoramus clementiam [f 1Kb] tuam, ut semper tuum auxilium et firmissima protectio extendatur super nos. Incolumem excellentiam tuam gratia superna custodiat.



EPISTOLA II. Item exemplar epistolae Pauli sanctae recordationis Romani antistitis per Andream et Gundricum missae, in qua continentur gratiarum actiones et postulationes, volendo adjutorium obtinere contra Longobardos.

Domno excellentissimo filio et nostro spiritali compatri Pippino regi Francorum et patricio Romanorum, Paulus papa cum maximo honorificentiae conatu et dilectionis affectu.

[Col. 1137C] Quas praeclara excellentia vestra misit litteras, afferentibus Andrea et Gunderico solertissimis viris Christianitatis vestrae missis, acceptantes [g 1Kb] suscepimus [h 3Kb] litteras, quibus solita gratulatione, laetitia relegentes et mente, et corde, oppido sumus laetati, dum per eas optata nobis desideria, affectio et laetitia multum de [i 1Kb] vestra prosperitate nobis compertum est, Deo omnipotenti immensas referentes gratias, qui nos juxta, ut crebro optamus, de vestra immensa sospitate laetos reddere annuit. Nihil enim nobis dulcius, nihil suavius, in hac vita, exstitit quam vestrae incolumitatis gaudia assidue prosperis relationibus addiscere, dum nimirum prosperitatis vestrae laetitia sanctae Dei Ecclesiae [j 1Kb] exsultatio et omnium orthodoxorum exstitit uberrima defensio, [Col. 1137D] et eis denique a vobis directis syllabis, nos certos in omnibus reddidistis vos paratos adesse in adjutorium et defensionem sanctae Dei Ecclesiae, in quibus necessitas ingruerit, atque in ea vos fide et dilectione firmiter esse permansuros cum beato Petro apostolorum [Col. 1138A] principe atque beatissimae recordationis domno et germano meo Stephano sanctissimo papa, solliciti estis, omnia adimpleri et inviolabiliter conservari affirmantes, quae eidem Dei apostolo polliciti, et ob veniam delictorum vestrorum confessi estis. Quod quidem nos, dum cor excellentiae vestrae in manu Dei est, et divina benedictione sanctae unctionis gratia, per apostolum ejus, et regni coelorum clavigerum, beatum Petrum in regem, excellentissime atque praecellentissime rex, esse dignoscitur unctus, magna nobis id est confidendi spes, quod in ea ipsa charitate et dilectione atque promissione, quam coelestis regni janitori spondere studuistis, vos firmiter esse permansurum, dum et procul dubio, et per litteras, et vestros sedulo destinatos missos nobis [Col. 1138B] confidendi [k 1Kb] materia conferetis.

Unde et nos firmiter in vestra charitate, et dilectione, cunctis diebus vitae nostrae erimus permansuri, et nullus nos poterit, per quamlibet temporum interruptionem, a vestro amore et charitate atque dilectione, [l 1Kb] quem. [m 1Kb] medio nostrum adnexa est, separare. Pro quo obnixis deprecationibus quaeso, et coram terribili futuro judicio excellentiam vestram conjurans deprecor, ut juxta quod ex vestro mellifluo ore prolata, et beato Petro promissa sunt, firma constantia permanere [n 1Kb] jubeatis, respuentes inimicorum sanctae Dei Ecclesiae et fidei orthodoxae impugnationum impias suasiones et inanes promissiones, et Deo magis, et beato Petro, semper placere procurate, qui vobis praesentis regni gubernacula [Col. 1138C] tribuit; [o 1Kb] quatenus et temporalis regiae potestatis vel culmen largiri dignatus est, coelestia quoque vobis regna perenniter tribuat possidenda, et in immensas de hostibus apostolorum principis suffragiis largiri dignetur victorias.

De eo vero quod innotuit excellentia vestra vobis a Desiderio Longobardorum rege esse insinuatum, nullam malitiam vel invasionem a Longobardis in nostris partibus fuisse [p 1Kb] illatas, omnino credat nobis benivola excellentia vestra, non veridice in hoc vobis [q 1Kb] direxistis. Etenim, benignissime fili, et spiritalis noster compater, Christianissime rex, dum [r 1Kb] tantae ab eisdem Longobardis devastationes in nostris finibus ac civitatibus factae fuissent, et a nobis ex hoc admonitus fuisset, comminationis suae ad [Col. 1138D] nos direxit litteras, quas, necessitate coacti, infra nostras apostolicas litteras hoc praeterito anno vestrae excellentiae direximus intuendas. Hostiliter quippe in civitate [s 1Kb] Synodaliensi per gentes, ferro et igne, quae extra eamdem civitatem consistebant [Col. 1139A] devastaverunt, et plurimam exinde [a 1Kb] auferentes praedam, aliquantos ibidem interfecerunt homines. Similiter et in partes Campaniae, id est Castro nostro, quod vocatur Valentis, hostiliter irruentes, talia, sicut paganae gentes, egerunt de quibus usque hactenus nequaquam justitiam ab eis recipere valuimus. Et ideo excellentiae vestrae direximus, ut vestrum annuissetis dirigere missum, quatenus ejus praesentia inter partes justitiae pervenissent, ut non ex hoc aliqua a nostra vel Longobardorum parte ad easdem perveniendum justitias dilatio perveniret.

Unde pro vestra amplissima satisfactione approbationem fecimus, in praesentia praedictorum vestrorum fidelium missorum cum jam dictis Longorbadorum regiis missis, et satisfacti sunt vestri missi de [Col. 1139B] tantis iniquitatibus, et cognoverunt [b 1Kb] vestram veritatem et eorum mendacium. Et ob hoc non possumus tantas ab eis [c 1Kb] nobis illatas malitias tacere, sed necesse nobis vestro regali culmini, utpote post Deum hujus provinciae liberatori, cuncta innotescere, quo per eos omnis istius provinciae a vobis redemptae populus ad suam pertingere valeat justitiam.

Interea, praecellentissime ac benignissime rex, Christianissime fili, et spiritalis compater, suscepimus et mensam illam quam olim sanctae recordationis domino et germano nostro beatissimo Stephano papae, et per eum beato Petro apostolo, obtulistis, quam et cum hymnis et canticis spiritalibus, litaniae laudes solemniter Deo referentes, infra aulam ipsius [Col. 1139C] principis apostolorum introduximus, quamque vestri missi in sacram confessionem, super corpus scilicet ejusdem coelorum regni janitoris, ex vestri persona obtulerunt, quam et chrismate unctionis sanctificantes, et sacram oblationem super eam imponentes, sacrificium laudis Deo omnipotenti [d 1Kb] paterna animae vestrae remuneratione et regni vestri stabilitate [e 1Kb] offeruimus, decernentes apostolica censura, sub anathematis interpositione, nulli unquam licere eam ab ecclesia beati Petri alienare. Et ecce memoriale vestrum in eadem apostolica aula fulgens permaneat in aeternum, cujus remunerationem vos credite a justo retributore Domino Deo et beato apostolorum principe Petro in coelestibus regnis adepturum.

[Col. 1139D] De regio itaque et Petro quod innotuistis, omnino agnovimus, sed hoc in vestrae voluntatis arbitrio relaxamus, ut qualiter vobis placuerit, ita ex eis agatis, [f 1Kb] sive illis apud vos eos detinendo, sive etiam ad nos absolvendo, quoniam omnino quae vobis placita sunt, et nobis omnino congrua, et prospera esse videntur. Praefati denique missi vestri omnia quae a vobis injuncta exstiterunt liquidius nobis retulerunt. De quibus ad singula responsum reddimus, eosque de cunctis informatos, ad vos enarrandum [Col. 1140A] absolvimus, perficientes et causam praedicti Andreae, ut ejus fuit voluntas, et vestra exstitit praeceptio.

Omnipotens autem Dominus, qui dives est in misericordiis, suae extensionis brachio vos continua defensione protegat, et omnes adversarios ac rebelles vestris regalibus subjiciat vestigiis, tribuens longaeviter ac salubriter una cum excellentissima filia et spiritali nostra commatre benignissima regina, et amantissimis natis Carolo et Carolomanno, excellentissimis regibus, et patriciis Romanorum, atque Gisla nobilissima, regni gubernacula possidenda, et aeterna praemiorum gaudia cum sanctis et electis perfruenda. Incolumem excellentiam vestram gratia superna custodiat.



EPISTOLA III. Item exemplar epistolae ejusdem papae ad domnum Pippinum regem directae pro defensione sanctae Dei Ecclesiae, et pro monasterio quod ei concessit prope montem Seraptem situm, gratias magnas referendo.
[Col. 1140B]

[g 1Kb] Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

Dum divinas Scripturarum historias in nostro memoriali revolvimus, et diversorum Dei electorum merita perpendimus, [h 1Kb] et vestrae divinae inspirationis studia in nostrae mentis intuitu conferentes, novum, te [i 1Kb] gentes Moysen in his diebus refulsisse, praecellentissime fili et spiritalis compater, comperimus. Ille quidem, ut Israeliticum populum ex affligentium erueret oppressionibus, a divina majestate praecepta [Col. 1140C] suscepit. Tu quoque, praecellentissime atque eximie rex, ad liberandam sanctam universalem catholicam et apostolicam Dei Ecclesiam, divinitus es inspiratus. Per illum denique Dominus in monte Sina legis mandata eidem Hebraico populo observanda tradidit, et lumine eum claritatis suae illustravit. Per te quoque Redemptor noster, Dei hominumque mediator, Ecclesiae suae et universo populo Christiano, ejus pretioso redempto sanguine, pacem tribuit, et ejus fidei orthodoxae perfectam contulit defensionem. Et sicut idem Moyses legislator abominationes gentium, et culturam daemonum exterminavit, ita et tu, Christianissime regum, haereticorum schisma et auctores impii dogmatis respuisti. Pro quo merito divinae lumine gratiae et oleo sanctificationis inter [Col. 1140D] fideles reges qui olim Deo placuerunt unctus connumeratusque comprobaris. Unde libet certe [j 1Kb] Psalmigraphi vocem et laudem excellentiae vestrae canere: Invenit te Dominus, benignissime rex, fidelem sibi, et praecepta ejus servantem, et ideo oleo sancto unxit te, et ecce manus ejus auxiliabitur tui, et brachium ipsius confortabit te.

Nec mirum tam benignissimum regem tanto divino munere esse praeornatum, quoniam: Spiritus ubi vult et in quibus vult, ibi inspirat (Joan. III), qui piis fulgent [Col. 1141A] operibus, sicut vestra fulgere dignoscitur excellentia. Nam qualiter dilectionis vestrae amor erga beatum Petrum apostolorum principem, et circa nostram charitatem fervesceret, licet solite vestris apicibus atque responsalibus discurrentibus, excellentissima Christianitas vestra pronuntiaverit, nunc tamen per eas, quas in praesenti per harum latores misistis, syllabas amplissime nobis paternitatis vestrae affectum protulistis, significans, bone excellentissime fili, et spiritalis compater, et noster post Deum defensor, et liberator, firma perseverantia in amore ipsius principis apostolorum et nostra charitate permansurum. Quod quidem nos securi de vestra immutabilis verbi pollicitatione [a 1Kb] existerimus. Scimus enim cui credimus, et certi sumus omnia verbis juxta [Col. 1141B] ut asseris perfici. Quid itaque ex hoc vestrae valebimus rependere excellentiae? aut quam vicissitudinem reddere potuerimus pro tanti beneficiorum suffragiis, quae sanctae Dei Ecclesiae et Christianorum fidei inferre praecelsa eximietas vestra dignata est, dum ad referendas gratiarum laudes mens nostra die noctuque provocatur.

Admirandum mihi potius est, et valde stupendum, quomodo oris mei loquacitas tantorum praesidia beneficiorum proferre queat. Verumtamen calicem salutaris accipiam, et nomen Domini invocabo (Psal. CXV, 13); et crebro elevatis oculis et palmis extensis ad aethera, divinam pro vobis indesinenter exposcam clementiam, ut ipse super vos de throno majestatis suae respiciat, et regni vestri fastigium foveat, atque [Col. 1141C] immensas vobis de coelo tribuat victorias, et omnes barbaras gentes vestris dignetur vestigiis, et terminos regalis vestrae potentiae dilatet. Etenim nos, fili excellentissime, et spiritalis compater, testem proferimus veritatis Deum, in cujus manu cor excellentiae vestrae [b 1Kb] corrigatur, quod sicut saepius nostrae recordationis dominum et germanum nostrum sanctissimum Stephanum papam, et per eum cum sancta Dei Ecclesia confirmatum est, permanentes permanebimus vestris obtemperantes voluntatibus. Et absit a nobis quod a vestro [c 1Kb] quoquomodo separemur amore. Nulla quippe praemiorum datio, nulla promissionis qualitas, nullaque blandimentorum suasio, nos, sicut saepius diximus, a vestra charitate poterit [Col. 1141D] avellere. Sed peto, et tanquam praesentialiter obsecro mellifluam excellentiam vestram, ut amplissimam jam factae spiritalis vestrae matris Ecclesiae exaltationem perficere, et firmissimus Christianorum fidei defensor existere [d 1Kb] jubeas, benignissime regum, quatenus ex hoc memoria nominis vestri usque in finem mundi in domo Domini celebretur, et suffragiis apostolorum, et praesentis vitae prospera, et aeternae beatitudinis vobis tribuantur gaudia.

Interea, excellentissime fili, et spiritalis compater, [Col. 1142A] quia, inspiratus a Deo, nobis monasterium illud secus montem [e 1Kb] Seraptem situm concedere dignatus es, magnas atque innumerabiles gratiarum actiones eximiae praecellentiae vestrae referimus. Sit vobis ex hoc Dominus retributor, et dignam coelestium praemiorum remunerationem in aeterna beatitudine concedat. Nos quidem monasterium illud ad laudem Dei, et vestri memoriam, atque aeternam mercedem, nostro monasterio dignoscimur subdidisse, ut quia beatus Silvester, Christianorum illuminator fidei, cujus sanctum corpus in nostro monasterio a nobis reconditum requiescit, [f 1Kb] ibidem, persecutionem paganorum fugiens, conversatus est, justum prospeximus ut sub ejus fuisset ditione, ubi ipsum reverendum requiescit corpus. Verumtamen nos penitus neque de hoc monasterio, [Col. 1142B] neque de aliis quibuslibet causis, extra vestram voluntatem nequaquam quidpiam agere volumus, sed ut vestra fuerit voluntas, de omnibus agere studemus. Itaque noster animus laetus effectus est, et Deo omnipotenti, et vestrae praecellentiae, immensas retulimus grates, in id quod nostram deprecationem a Deo inspiratus exaudire dignatus es, benignissime rex, et praeceptum regalis vestri culminis nostro monasterio dirigendum pronuntiastis, firmam ejusdem sanctae mansionis procurantes, nunc et retro cunctis temporibus. Unde petimus divinam clementiam, ut sicut vos nostrum monasterium, quod ad laudem Dei constitutum est, confirmare studetis, ita vestrum regnum confirmare super omnes gentes dignetur. Et pro certo [g 1Kb] sciat excellentissima [Col. 1142C] Christianitas vestra quod omnes illos martyres, qui pro Christi nominis confessione suum fuderunt sanguinem, et in eodem sancto requiescunt monasterio, firmissimos apud divinam clementiam habebitis intercessores.

De eo vero quod innotuistis de nostra vos certos effici sospitate, nos, bone et Christianissime rex, in eo sospes fatemur esse, dum vestri corporis sospitas, et salus animae, opitulante Deo, accrescit, quia vestra salus nostra est prosperitas. His praelibatis, omnipotens rerum opifex et arbiter Deus sua vos gratia foveat, et longaevo ac prospero senio regalis culminis sceptra, cum magna victoria vobis, cum dulcissima vestra conjuge, praecelsa filia, et spiritali nostra commatre, domina Bertrada eximia regina, et amantissimis [Col. 1142D] vestris, nostrisque filiis, eximiis regibus, et patriciis Romanorum, domnis Carolo et Carolomanno, nec non et domna Gisla nobilissima, perfrui concedat, et coelestis regni gaudia cum sanctis et electis possidenda per infinita tribuat saecula. Incolumem excellentiam vostram gratia superna custodiat.



EPISTOLA IV. Item exemplar epistolae ad domnum Pippinum regem per Witmarum et Gerbertum abbates atque Hugbaldum directae, in qua continentur gratiarum laudes pro exsultatione sanctae Dei Ecclesiae, et postulans ut semper in id decertare debeat.
[Col. 1143A]

[a 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Dum tam maxima nobis dilectionis affectio erga vestram a Deo [b 1Kb] inspiratam excellentiam insistit, ob hoc sicut terra sitiens imbriferam desiderat inundationem, ita quoque vestrae prosperitatis cupimus addiscere nuntia, et de vestris profectibus gratulari. In hoc quippe nostri cordis est devotio exsultandi, [Col. 1143B] dum nimirum salus vestra nostra existit securitas. Interea duarum epistolarum series, quas vestra direxit excellentia, cum magno suscepimus amore: unam quidem primitus per Petrum primum defensorem missum vestrum, et aliam per praesentes fidelissimos vestros missos Widmarum scilicet et Gerbertum abbates, atque Hugbaldum virum illustrem. Quarum paginam indagantes, mox liquido cuncta in eis exarata didicimus, immensas protinus Deo nostro referentes laudes, qui nos de vestra annuit sospitate gratulari.

In ipsis denique vestris relationibus [c 1Kb] sollicita nobis a Deo illustratae mentis vestrae constantia protulit spei fiduciam, in id quod impensius innotuistis, [Col. 1143C] atque sedulo ex operibus demonstrastis, vos totis viribus pro exaltatione sanctae Dei Ecclesiae et fidei orthodoxae defensione esse decertaturos, et in ea vos fidei pollicitatione permansuros, quam beato Petro principi apostolorum, nostroque praedecessori domino et germano beatissimo Stephano papae spopondistis. Unde et in nostra fixi charitatis connexione. Ideo juxta id quod petendo direximus, [d 1Kb] praefatos ad nos vestros videmini direxisse missos, qui apud Longobardorum imminerent regem pro diversis sanctae Dei Ecclesiae causis ac justitiis ac in nostro assisterent solatio. Pro quo innumerabiles vobis referimus gratiarum actiones, quia vere sicut benignus rex et amator spiritalis matris vestrae sanctae Dei Ecclesiae agere, Christianissime fili et spiritalis [Col. 1143D] compater, semper studes, et profecto erit tibi Dominus, et in praesenti, et futuro, dignus retributor.

Nos itaque, excellentissime et a Deo protecte fili et spiritalis compater, firmi in vestrae charitatis dilectione permaneamus, nec est ulla rerum aut temporum qualitas quae nos a vestra charitate possit separare, quia tu vere noster, post Deum, constas esse defensor, et auxiliator. [e 1Kb] Praefati denique missi vestri, in nostra praesentia cum Longobardorum [Col. 1144A] missis, nec non et Gentapolensium, ac singularum nostrarum civitatum hominibus, assistentes, comprobatio coram eis facta est de habitis inter utrasque partes aliquibus justitiis, videlicet de peculiis inter partes restitutis. Nam de finibus civitatum nostrarum et patrimoniis beati Petri, ab eisdem Longobardis retentis atque invasis, nihil usque hactenus; etiam ea quae primitus reddiderant denuo invaserunt. Unde constitit ut nostri, ac singularum nostrarum civitatum missi, ad Desiderium Longobardorum regem, cum vestris progredi debeant missis, ut in eorum atque praedicti regis praesentia, pro eisdem finibus ac patrimoniis comprobatio fiat, nobisque omnia juxta pactionem [f 1Kb] restituantur. Et nescimus quid ex hoc proveniendum sit; attamen per praefatos [g 1Kb] vestros [Col. 1144B] missos rei agnoscere potestis meritum.

Quapropter quaesumus a Deo protectam excellentiam vestram, ut ita disponere jubeat ut plenarias de omnibus recipere valeamus justitias, quatenus idem beatus Petrus princeps apostolorum, pro cujus restituendis luminariis decertatis, firmissimus vobis sit auxiliator, ac optimus remunerator. Nam pro certo agnoscat excellentissima Christianitas vestra, quia si nobis praefati civitatum nostrarum ab ejusdem Longobardis invasi fines, atque patrimonia reddita non fuerint, etiam ea quae primitus reddiderunt invadere insidiabuntur. Quapropter obnixe petimus Christianitatem vestram, [h 1Kb] ut vestra solita dispositione exaltatio sanctae Dei Ecclesiae, et istius a vobis redemptae cum Dei virtute provinciae salus [Col. 1144C] proficiat, et ea [i 1Kb] omnia, quae vestri missi sibimet a vestra praeexcellentia injuncta habuerunt, nobis liquidius referentes, ad singula eis responsum reddidimus, et de omnibus eos informavimus quae vestrae excellentiae referre debeant, nostrasque petitiones vestris studeant intimare auribus.

His itaque praemissis, Dei nostri omnipotentis exoramus clementiam, ut sua vos fovere annuat gratia, et praesenti temporali regno in longo senio [j 1Kb] cum prosperitate corporis et salute animae perfrui concedat, una cum dulcissima conjuge vestra excellentissima regina, filia et spiritali nostra commatre, atque praeexcellentissimis vestris natis; et coelestia quoque vobis per infinita tribuat praemiorum gaudia [Col. 1144D] possidenda. Incolumem excellentiam vestram gratia superna custodiat.



EPISTOLA V. Item exemplar epistolae ad domnum Pippinum regem, per Haribertum abbatem et Dodonem comitem directae, in qua continentur uberrimae benedictiones, et gratiarum laudes, de firmo atque incommutabili pollicitationis verbo, et magna perseverantia in perficiendis causis apostolicis.

[k 1Kb] Domno excellentissimo filio et nostro spiritali [Col. 1145A] compatri Pippino regi Francorum et patricio Romanorum Paulus papa.

Explere verbis nequeo, et penitus sermonum copia nequaquam complecti valeo, excellentissime et revera prae cunctis regibus Christianissime atque orthodoxe regum, quantum vestris meritis atque piis operationum studiis intima cordis nostri affectio congratulatur; dum profecto vestro certaminis praesidio, et laborioso conamine, sancta catholica et apostolica universalis mater vestra spiritalis Dei Ecclesia, atque orthodoxa Christianorum fides, ab aemulorum impugnationibus ereptae consistunt, et ex hoc indesinenter ab omni populo Christiano Redemptori nostro Domino Deo, ob tantum vestrum adhibitum beneficii adminiculum, referuntur laudes. Unde [Col. 1145B] merito, Christianissime fili et spiritalis compater, cum egregio illo atque praecipuo David rege et eximio prophetarum, in coelestibus regnis participem te esse omnium fidelium mentes opinantur, quia sicut honorum infulis, ita quoque et operibus eum coaequare Christianitas tua, ut ipsa rei operatio demonstrat, dignoscitur. Ille enim crepta ab Allophylis arca Domini, cum hymnis et canticis spiritalibus, ac psalterii modulatione exsultans, jocundabatur. Tu quoque fundamentum et caput omnium Christianorum, sanctam Romanam redimens Ecclesiam et universum ei subjacentem populum, gaudens atque laetus omnipotenti Domino Deo nostro offerre satagis, cujus tam pii operis perfectionem adhibere benignitas tua anhelat, de quo jam repositam sibi in coelestibus [Col. 1145C] arcibus praemiorum credat consequi remunerationem.

Properantes siquidem ad vos praesentes solertissimi viri, Haribertus scilicet abbas, et Dodo comes, excellentiae vestrae fidelissimi missi, detulerunt nobis mellifluas et nimis desiderabiles syllabas a vestra praeclara Christianitate directas. In quibus sollicite nos de vestro firmo atque incommutabili pollicitationis verbo, et magnae perseverantiae constantia, quam in apostolicis perficiendis causis gerere videmini, certos reddere studuistis. Quod quidem nos firmi et omnino freti in vestro benigno proposito existimamus, fine tenus vos permansuros, atque perfectius operaturos, id quoque beato Petro apostolorum principi, [Col. 1145D] et praedecessori domino et germano nostro beatissimo Stephano papae, polliciti estis.

Interea ferebatur et hoc in eisdem vestris apicibus, quia id quod et praesentes de parte vestra velle habuistis nos debere cognosci ex scriptis nequaquam propalare maluistis, sed informatis de singulis causarum meritis praefatis vestris missis, quae nostris deberent [a 1Kb] innotescere auribus, et ita juxta ut a vobis praecepta sunt, egerunt, quod quidem nos de singulis quae nobis affati sunt liquidius eos informavimus, qualiter nostram vitam a Deo institutae regali [Col. 1146A] vestrae potentiae enarrare debeant. Sed et praesentes nostros missos, id est Joannem subdiaconum et abbatem, atque Petrum primum defensorem cum eis pariter ad vestra regalia direximus vestigia [b 1Kb] , quos petimus benigne solite a vobis suscipi, et quidquid vobis ex nostra informatione enarraverint, eis in omnibus [c 1Kb] credere jubeatis, ut perfecta liberatio atque exaltatio sanctae Dei Ecclesiae, et fidei orthodoxae proficiat, et merito repositam vobis in coelo consequamini mercedis coronam.

Deus autem omnipotens, qui in excelsis habitat et humilia respicit, qui palmo universum mundum concludit, in cujus manu omnia regnorum jura consistunt, sua vos protegat gratia, et e coelo vobis tribuat victorias, subjiciens vestro regali culmini omnes [Col. 1146B] adversantes nationes, aevisque ac prosperis temporibus regni gubernacula faciat possidere cum excellentissima filia et nostra spiritali commatre, benignissima regina, dulcissima vestra conjuge, atque amantissimis natis Carolo et Carolomanno, excellentissimis regibus, et nobilissima atque excellentissima Gisla nostra spiritali filia: et vitam aeternam per infinita vobis tribuat possidendam. Incolumem excellentiam vestram gratia superna custodiat.



EPISTOLA VI. Item exemplar epistolae ejusdem papae ad domnum Pippinum regem per Wilharium episcopum atque Dodonem et Wichardum directae, in qua continentur gratiarum actiones, ejusdem papae fidei constantia, ut nullus favor aut terror ab ejus amore aut charitate ullo modo possit separare.

[Col. 1146C] [d 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Ad referendas gratiarum actiones praeclarae ac benignissimae excellentiae vestrae ob tanta beneficii praesidia sanctae Dei Ecclesiae, et populo Romano a vobis irrogata, nullus, ut opinor, humanus sermo sufficere valebit. Neque praemia hujus mundi ad horum remunerationem digna vobis possunt rependi. Verumtamen est unus, solus et verus in tribus substantiis [e 1Kb] consistens Deus, qui justa regni [f 1Kb] gaudia et victoriae triumphum impertire ac retribuere excellentiae vestrae potest. Interea properantibus ad nos, Wilchario scilicet, reverendissimo fratre et [Col. 1146D] coepiscopo, atque Dodone, Witchardo [g 1Kb] , fidelissimis vestris missis, obtulerunt nobis mellifluas ad desiderantissimos apices, a vestra destinatos Christianissima excellentia. Quos intuentes, protinus agnita prosperitate vestrae laetitiae solito exsultationis gaudio interna pectoris nostri viscera redundaverunt, Creatorem nostrum ac Redemptorem Dominum Deum continuis precibus implorantes ut diu nos ac sedulo de vestra ampliori jucunditate, et coelitus de hostibus concessis vobis victoriis annuat gratulari. At vero excellentissime fili, et spiritalis compater, per easdem [h 1Kb] [Col. 1147A] honorabiles vestras syllabas certissimam nobis solitae pollicitationis fiduciam contulistis; vos firma perseverantia decertaturos fore ad defensionem sanctae Dei Ecclesiae, et universi populi Romani atque totius provinciae, juxta id quod polliciti estis beato Petro et ejus vicario, praedecessori nostro, domno et germano meo sanctae recordationis Stephano papae, et in ea vos sponsionis fide permansuros. Et profecto, bone Christianissime atque a Deo institute rex, magna nobis in hac credendi materia conferitur [a 1Kb] . Nec enim aliter fidelium mentes aestimare possunt quam id quod crebro a vobis pio intuitu operatum cernimus, et rei experimento didicimus.

Sed bene, potentissime regum, ecce nunc opportunitas, ecce necessitatis dies cogunt, et tempus [Col. 1147B] ingruentis quantocius Christianitas vestra satagat. Nos quippe post Deum et ejus sanctam gloriosam genitricem atque sacratissimos ipsius apostolos, fiduciam nostram alibi non habemus, nisi in vestram praeclaram excellentiam. Tu enim post Deum, nobis refugium, Christianissime, tu cum Dei brachio firma existis opitulatio, et vestri a Deo confortati regni securitas, nostra est immensa laetitia: quo tam nos [b 1Kb] , quamque universus noster populus istius provinciae (divina vos satisfaciat majestas) firmi atque immobiles in vestra charitate ac dilectione, et regni vestri a Deo protecti Francorum, amoris constantia permanentes permanebimus, et nullus nos poterit humanus favor aut terror [c 1Kb] a vestri amoris dulcedine, [Col. 1147C] charitatisque affectu separare; sed una nobis erit in vestro [d 1Kb] amore vita, ac mors.

Quia vero innotuistis ob hoc vos praesentes direxisse missos, ut agnoscere per eos voluissetis utrum nobis a parte Longobardorum plenariae factae fuissent justitiae, an non; ipsi omnino causae meritum comperti sunt, et callidam versutiam, atque solite falsiloquam propositionem eorumdem vestrorum, nostrorumque aemulorum agnoverunt, eisque ad vos revertentibus, Deo propitio, vestris propalabunt in auribus. Eis denique de singulis quae a vobis injuncta habuerunt, nobis referentibus, singillatim de omnibus responsum reddentes, in eorum posuimus ore quae vestrae excellentiae suggerere debeant, effectum ex hoc a vestra adipisci optantes excellentia.

[Col. 1147D] Deus autem omnipotens de throno suae majestatis super vos, regnumque vestrum, atque amantissimam conjugem praecelsam reginam, spiritalem vero commatrem nostram, atque dulcissimos vestros quidem carnales natos, nostros autem spiritales filios, nec non et super universum Francorum populum, respicere dignetur, et sui brachii dexteram super vos extendat, atque victorias vobis de coelo concedat, omnesque adversarios ante faciem vestram prosternat, et praesentem vitam longo senio, et futuram beatitudinem vobis tribuat perenniter possidendam. [Col. 1148A] Deus te incolumen custodiat, excellentissime fili.



EPISTOLA VII. Item exemplar ejusdem papae ad domnum regem Pippinum per Flavinum capellanum, et Joannem subdiaconum et abbatem atque Pamphilum defensorem regionarium sanctae Ecclesiae directae [e 1Kb] : in qua continentur gratiarum actiones, de ipsis missis, qualiter una cum missis imperialibus honorifice suscepti sunt, etc.

[f 1Kb] Domno excellentissimo filio, et nostro spiritali compatri Pippino regi Francorum et patricio Roma norum, Paulus papa.

Cum regalis potentiae culmen plus fidei virture, quam bellatorum armis videatur praesidio et fortitudine circumtegi, quid mirum, vere et orthodoxe regum, si studiorum vestrorum conatus ad protegendum [Col. 1148B] [g 1Kb] Dei institutionem, ac fidei Christianorum censuram, impensius imminere non desistat, et ob hoc et coelestis vobis victoria datur, et prospera a Redemptore nostro credite praecellentiae vestrae fore largitura. Remeantibus siquidem ad nos missis nostris, quos ad vestram praeclaram excellentiam directos habuimus, Joanne videlicet subdiacono et abbate, atque Pamphilo defensore regionario spiritalis matris vestrae sanctae nostrae Ecclesiae, una cum vestro misso Flavino capellano, attulerunt nobis honorabiles et nimis desiderabiles Christianitatis tuae litteras, quas cum nimio jucunditatis gaudio suscipientes ac relegentes, protinus earum assertio, tanquam suavitatis fragrantia nos afficiens, ac salutaris providentiae fomento medens, laetos effecit.

[Col. 1148C] Porro, Christianissime rex, amantissime fili, et spiritalis compater, innotuit benignitas vestra qualiter nostri ac imperatoris missi a vobis suscepti sunt, et quemadmodum illis de singulis quae praeclaro culmini vestro affati sunt respondere studuistis, eos pro amore fautoris vestri beati Petri nequaquam suscipi, aut illis responderi acquiescentes absque nostrorum missorum praesentia. Sed et ipsi nostri legati ea ipsa nobis retulerunt. Unde licet nos ob tantam cordis vestri sinceram affluentiam, quam erga spiritalem matrem vestram Dei Ecclesiam, et nostram fragilitatem habere videmini, digna rependere valemus. Est tamen protector vester Dominus Deus noster, qui vos regnare jussit, et sanctam [Col. 1148D] suam Ecclesiam ad defendendum vobis commisit, qui dignam praemiorum in praesenti ac futura vita praecellentiae vestrae rependere potest remunerationem.

Itaque et litteras quas vobis, simulationis ac illusionis causa, ipsi imperiales missi attulerunt, nobisque a vobis directas suscipientes, earum agnovimus seriem et omnino in hoc benignitatis vestrae pia consideratio exsultationis laetitiam nobis intulit, quia vere constat non pro humano favore, sed pro Dei timore, ita vos peregisse. Sed et ea quae praefati nostri missi cum imperialibus missis de observatione fidei [Col. 1149A] orthodoxae, et pia Patrum traditione, in vestri praesentia disputantes altercati sunt, nobis liquidius per eadem vestra scripta innotuistis, simulque et exemplar litterarum, quas praefato imperatori direxistis, responsionis quippe modum [a 1Kb] et solutionem petitionum, de his quae ab eo vobis intimata sunt, nobis dirigere a Deo illustrata excellentia vestra annuit; verum etiam, et quemadmodum eisdem imperialibus missis responsum reddidistis, et unum ex eis Anthi [b 1Kb] nempe spatarium cum vestris missis regiam direxistis urbem, et alium videlicet Synestum eunuchum apud vos detinuistis: simili modo nobis minutius intimastis. Agnitisque omnibus a vobis pro exaltatione sanctae Dei Ecclesiae, et fidei orthodoxae defensione, peractis, laetati sumus gaudio magno, et [Col. 1149B] ita nobis placabilia existunt, sicut certe, non hoc humano consilio, sed Dei providentiae intuitu, vos talia egisse ac respondisse ambiguum non est. Vere enim, Domine rex, fili Christianissime, et spiritalis compater, spiritus Dei intimi cordis tui illustrat piam considerationem, et qui spiritus sancti gratia redundat, non aliis nisi quae spiritalia sunt, exuberat, quoniam cor potentiae vestrae in manu Dei consistens, in suo procul dubio illud inclinat beneplacito.

Direxistis siquidem nobis per eadem vestra scripta significantes quod nulla suasionum blandimenta, vel promissionum copia, vos possit avellere ab amore et fidei promissione quam beato Petro principi apostolorum, et ejus vicario praedecessori et germano nostro sanctae recordationis domno Stephano papae polliciti [Col. 1149C] estis: sed in ea ipsa vos charitate et sponsionis fide tenus fore permansuros. Et quidem nos, praecellentissime regum, experimento comperimus, et operibus comprobavimus, vos firma atque robustissima constantia in ea ipsa sponsione in finem permanere; et in vobis confidimus, quod si universi mundi thesaurorum copia in conspectu vestro offeratur [c 1Kb] ac tribuatur, nullo modo in aliam partem vestram firmam, et a Deo impulsam mentem declinare inflectereque [d 1Kb] valebit, quoniam vos omnipotens Dominus prae cunctis regibus saeculi elegit, et in vobis complacuit, ut vestro ce tamine sancta universalis Dei Ecclesia Romana, et caput omnium Ecclesiarum, ac firmamentum fidei Christianae, ab impugnatorum [Col. 1149D] insidiis liberata exstitisset, et illud quod a constitutione saeculi Dominus per vos perfici decrevit, ecce mirabiliter operatum est.

Unde magnam post Deum in vestro regali culmine spei fiduciam habemus, quod perfectius ipsa sancta Dei Ecclesia, atque haec miserrima et afflicta provinciola a perfidia inimicorum liberetur, quia antiquus humani generis hostis non desinit inimicorum corda pulsare, ut suas jaculentur solite insidias. Sed [Col. 1150A] bone orthodoxe, tuo solito certaminis praesidio, eorum cum Dei virtute stude confringere malitiam, ut sancta Dei Ecclesia et populus ejus peculiaris perfectius ab inimicorum saevitia liberetur, et merito suffragiis apostolorum circumsepti, mercedis vobis in coelo repositam coronam consequi mereamini. Direximus itaque excellentiae vestrae, juxta ut intimastis, signum nostrum per praesentem missum vestrum. Interea et hoc innotescimus Christianitati vestrae, quod jam saepius nos petisse dignoscitur Tassilo Bavariorum dux [e 1Kb] , ut nostros missos ad vestram praeclaram excellentiam dirigi annuissemus, ut ea inter vos provenirent quae pacis sunt. Unde nos data occasione libentissime nostros missos, id est Philippum dilectum filium nostrum presbyterum atque Ursum [Col. 1150B] nostrum etiam fidelem [f 1Kb] ad vestri praesentiam visi sumus direxisse, transacto Maio mense; eo videlicet modo, ut qualiter vestra fuisset voluntas, ita peragere debuissetis. Et properantibus ipsis nostris missis usque Ticinum, adversa suspicione arreptus Desiderius Longobardorum rex, minime eos permisit ad vestram a Deo conservatam excellentiam pertransire; tamen [g 1Kb] et easdem litteras, quas vobis dirigebamus, infra haec nostra scripta Christianitati vestrae transmisimus. Itaque et hoc a Deo protectae Christianitati vestrae aptum duximus intimandum. Quod relectis imperialibus litteris vobisque defertis [h 1Kb] per praefatos Anthi spatarium [i 1Kb] et Synesium eunuchum, quas nobis ob earum seriem intuendam pro amore beati Petri fautoris vestri, dirigere dignati [Col. 1150C] estis, repetimus ei adnexum, quod vestri ac nostri homines, qui ipsas imperiales syllabas, quae vobis nobisque directae sunt, vel diriguntur, interpretantur non juxta, ut ibidem exaratum est, sed aliud pro alio false interpretari audent; [j 1Kb] et missi qui inter partes properant, non sicut illis injungitur, sed acceptilationis praemio corrupti, alia pro aliis deferunt. Et in hoc perpendat vestra excellentia, quanta est inimicorum malitia, dum contra animas eorum, non quae veritatis sunt, sed per hanc occasionis versutiam iniqua proferunt mendacia in id quod nec suis nec vestris, ac nostris credant missis. Dum et vos satisfacti estis de vestris hominibus, simili modo et nos de nostris, quod nullo modo hoc agere penitus [Col. 1150D] praesumant.

Satisfaciat omnipotens Deus, qui cordis ac renum scrutator est, mellifluum cor excellentiae vestrae, quod nequaquam nostrum quispiam, ut ipsi asserunt, talia agere perpetravit. Sed in hoc vehementer [k 1Kb] idem imperator irascitur, et occasionis versutias adhibet, pro eo quod nequaquam siluimus ei praedicandum ob constitutionem sanctarum imaginum et fidei orthodoxae integritatem. Nam illud in [Col. 1151A] ipsis suis apicibus [a 1Kb] asserunt, quod dilectus filius noster Christophorus primicerius et consiliarius, sine nostra auctoritate, nobis quasi ignorantibus, suggestiones illas quas saepius ei direximus, fecisset, et alias pro aliis ejus ac vestris missis relegisset. Et in hoc testem et judicem proferimus Deum, quod ita nequaquam est. Nihil enim ipse noster consiliarius extra nostram voluntatem aliquando egit, vel agere praesumpsit; quoniam nostri praedecessoris ac germani domni Stephani papae, simul et noster sincerus atque probatissimus fidelis exstitit, et in omnibus existit. Et satisfacti sumus de ejus immaculata fide et firma cordis constantia: et ob hoc credimus illud, quod nobis false profertur, non improperium, sed bravii corona nobis a Deo computatur, et idcirco [Col. 1151B] utrisque nobis Dominus adjutor est, et non timebimus quid nobis faciat homo. Habebimus enim post Deum et clypeum protectionis, et arma virtutis, vestram a Deo illustratam praeclaram excellentiam. At vero Christianitas vestra suos jubeat inquirere missos, et in omnibus vos satisfaciatis, quoniam mendacium contra nos idem asseruit imperator, eo quod eam direximus suggestionem, eis relegentes pariter cum ipsis quae direximus confirmavimus, tamen et ejus exemplar a nobis vobis directum apud vos habere videmini.

His praemissis, flexis poplitibus una cum universa plebe Dei [b 1Kb] polorum coelorum opificem Dominum Deum verum exoramus, ut nobis praesentis vitae longaevitatem cum magna de hostibus victoria concedat, [Col. 1151C] et aeterna gaudia tam excellentiae vestrae quamque Christianissimae reginae, filiae et spiritali nostrae commatri, amantissimae vestrae conjugi, atque dulcissimis natis excellentissimis Carolo et Carolomanno regibus Francorum, et patriciis Romanorum largiri dignetur. Ineolumem excellentiam vestram gratia superna custodiat.



EPISTOLA VIII. Item exemplar epistolae ejusdem papae ad domnum Pippinum regem per Petrum presbyterum directae: in qua continetur [c 1Kb] abbascia tum Remedii episcopi, [d 1Kb] et Audecarii comitis, qualiter justitias beati Petri Apostolorum principis apud Desiderium quondam regem ex parte [e 1Kb] receperit, et reliquas justitias faciendum pollicitus est.

[f 1Kb] Domno excellentissimo filio, et nostro spiritali [Col. 1151D] compatri Pippino regi Francorum et patricio Romanorum, Paulus papa.

Qui excellentia vestra merito bonorum operum, superno examine, fuerit comprobata, ipsi jam in manifesto rerum exhibitarum effectu demonstratum est; dum nimirum, adepta desuper divinae sapientiae participatione, regalis fastigii sceptra coelesti benedictione [Col. 1152A] constet [g 1Kb] effectius promeruisse. Unde cum sibi hanc ab omnipotente Deo gratiam missam eximietas vestra non ambigit, profecto ei placere qui eam contulit totis intendit nisibus, et pro ejus quam suo eruit, divino nutu, certamine, scilicet sanctae universalis Ecclesiae, et exaltationis vigore, decertare non desistit cordis sui oculis a Deo protegenda eximietas vestra, adhibens illa quae sibi pro hujuscemodi laboris fructu a beato apostolorum principe Petro, coelorumque regni clavigero, aetherea promissa sunt praemia. Ubi jam non humana inter homines gloria, sed inter angelos divina nunquam amittenda felicitate gaudetur. Exsultaque et laetare, felicissime rex, quia tuo, annuente Deo, certamine sancta spiritalis mater vestra, universalis Dei Ecclesia, [Col. 1152B] ab aemulorum insidiis erepta atque exaltata triumphat. Fidesque orthodoxa tuo zelo et fortitudinis brachio illibata ab haereticorum jaculis consistit.

Pro quo beatus et justus effectus es in omnibus operibus tuis, fili dulcissime et spiritalis compater victoriosissime, eximieque rex. Innotescimus [h 1Kb] siquidem praecelsae Christianitati vestrae quod nuper dum ad nos [i 1Kb] conjunxissent fidelissimi vestri, scilicet a Deo amabilis Remedius vester, atque [j 1Kb] Autharius gloriosissimus dux, constitit inter eos et Desiderium Longobardorum regem, ut per totum instantem Aprilem mensis istius [k 1Kb] decimae tertiae indictionis, omnes justitias fautoris vestri, beati Petri apostolorum principis, omnia videlicet patrimonia, jura etiam et loca, atque fines, et territoria diversarum [Col. 1152C] civitatum nostrarum reipublicae Romanorum, nobis plenissime restituisset. [l 1Kb] Unde ex parte quidem easdem justitias nobis idem Longobardorum rex fecisse dignoscitur, et reliquas omnes justitias se profitetur, atque omnino spondet nobis esse facturum. Quapropter nos impensius [m 1Kb] praefatus Desiderius Longobardorum rex obsecratus est, ut vestrae a Deo protectae excellentiae nostris apostolicis relationibus intimare debuissemus. Et ecce sicut nostro, post Deum liberatori, hoc ipsum eximiae atque sublimissimae a Deo protectae Christianitati vestrae per has apostolicas nostras innotuimus syllabas. Dirigentes magnopere ad vestram a Deo inspiratam praecelsam sublimitatem praesentem dilectum filium nostrum Petrum presbyterum, quem petimus, benigno [Col. 1152D] solite aspectu a vobis suscipi, et cum effectu atque prospero nuntio, de perfecta plenariaque justitia diversarum causarum fautoris vestri beati Petri apostolorum principis, ad nos remeandum absolvere dignemini; si vero in ea quae [n 1Kb] praefatus Desiderius rex, vel ejus Longobardorum gens, profitentes pollicentur, permanserint sponsione, nobisque omnia, [Col. 1153A] secundum ut constitit, et [a 1Kb] pactorum foedera continent, restituta ab eis nobis fuerint, tunc a Deo conservandae excellentiae vestrae meritum intimantes innotescemus ei [b 1Kb] .

Unde obsecrantes petimus, et obnixe deprecamur, imo et conjuramus te excellentissime atque Christianissime rex, amantissime fili et spiritalis compater, per omnipotentem Deum et beatum Petrum, qui te in regem unxit, ut perfectius ea quae pertinent ad exaltationem et [c 1Kb] ad ampliatam liberationem sanctae Dei Ecclesiae, et istius a vobis redemptae provinciae, sicut beato Petro et nostro praedecessori pontifici sanctae recordationis domno et germano nostro beatissimo Stephano papae polliciti estis, cuncta perficere et adimplere jubeatis; quatenus promissam et [Col. 1153B] expositam vobis mercedis coronam de manu omnipotentis Dei nostri misericordis, ut sua vos circumtegat gratia, una cum dulcissima conjuge excellentissima regina, filia, et spiritali nostra commatre, atque amantissimis natis, [d 1Kb] id est praecelsis regibus, et praesentis regni culmen et triumphum victoriae possidere, et aeterna gaudia in coelestibus regnis cum sanctis perfrui concedat. Incolumem excellentiam vestram gratia superna custodiat.



EPISTOLA IX. Item exemplar epistolae ejusdem papae ad domnum Pippinum gloriosum regem, per Georgium episcopum directae, in qua continentur gratiarum actiones pro liberatione sanctae Dei Ecclesiae, et in embolo postulat, ut filium ejus, qui tunc natus fuit, ex sacro baptismatis fonte excipere mereretur.
[Col. 1153C]

[e 1Kb] Domno excellentissimo filio nostro spiritali compatri Pippino regi Francorum, et patricio Romanorum, Paulus papa.

Solet epistolaris [f 1Kb] latio mentem [g 1Kb] semper vi sua reficere, et materia quodammodo charitatis existere. Quia ergo spiritalium dilectio sincera filiorum paternos sustinet desideranter affectus, summa nos cum alacritate implere convenit quod purae conscientiae deposcit affectus; et licet ad reddenda paternae charitatis officia, prolixitate itineris imminente, raritas portitorum impediat. Quoties autem necessitas inciderit occasionis, excellentissimam Christianitatem vestram non desistimus scriptis discurrentibus visitare, et honore solito [h 1Kb] amplectentes [i 1Kb] utilitate quatenus [Col. 1153D] hoc [j 1Kb] quod oculis carnalibus [k 1Kb] praesentiam videre non possumus, eos aliquatenus scriptis valeamus alternantibus intueri. Itaque ita ubique [l 1Kb] Deo illustrante, excellentiae vestrae merita diffusa divulgavit opinio, ut ex rebus ab ea gestis, omnibus laudabiliter demonstretur. Unde in quantum valet nostri [Col. 1154A] oris assertio, protensae laudationis attestatione, vestrae eximietati gratiarum reddentes actiones, aptum prospeximus praesentem sanctissimum atque reverendissimum fratrem Georgium et coepiscopum nostrum illuc usque ad vestra praeclara Deo [m 1Kb] invitabilia transmittendum vestigia, cui singillatim omnium spiritalis matris vestrae sanctae Dei Ecclesiae, et istius a vobis redemptae provinciae utilitatum necessitates, a Deo protegendae sublimitati vestrae excellentiae referendas commisimus.

Sed petimus a Deo, servate fili et spiritalis compater, benignissime rex, nosterque post Deum liberator, et obnixe deprecamur, ut jubeas eumdem nostrum missum benigno solitoque gratulationis aspectu commendatum suscipere, nostrisque postulationibus, [Col. 1154B] quae ad exaltationem sanctae Dei Ecclesiae, et maxime ad tuae animae mercedem, et aeternam memoriam respicitur, a Deo impulsas benignitatis tuae aures, et congruum atque velociorem de cunctis adhibere digneris affectum; quoniam, sublimissime regum, amantissime fili et spiritalis compater, ad hoc te omnipotens Deus sanctae suae Ecclesiae voluit, per manus beati Petri liberatorem adesse, ut tuo solito praesidio plenissima salus et redemptio sanctae suae Dei Ecclesiae, et istius provinciae proficiat. Orantes Dominum Deum nostrum quia actus vestros ita sua pietate disponat, quatenus excellentiae vestrae praesentis vitae spatia cum prosperitate disponat [n 1Kb] victoria [o 1Kb] regni gubernacula perfruens longaeviter exsequatur, et ad promissionis aeternae praemia cum dulcissima [Col. 1154C] conjuge, excellentissima regina, nostra spiritali commatre, et eximiis natis, id est regibus, cum securitate pertingat, et in coelestibus regnis cum sanctis et electis suis, utrosque vestrum idem omnipotens Deus faciat perenniter gratulari. Incolumem excellentiam vestram gratia superna custodiat.


EMBOLUM.

Interea, sublimissime regum, nostrae perlatum est notioni quod Dei nutu, novum regem ex vestris visceribus ad exaltationem sanctae suae Ecclesiae omnipotens [p 1Kb] Deus contulit. De cujus nativitate gaudio maximo sumus relevati. Unde te obnixe petimus ut a sacratissimo baptismatis lavacro eumdem [Col. 1154D] [q 1Kb] maximum vestrum filium suscipere mereamur. Quatenus duplex Spiritus sancti gratia [r 1Kb] in medio nostrum, et geminae festivitatis nobis oriatur laetitia.
[Col. 1155A]


EPISTOLA X. Item exemplar epistolae ejusdem papae ad domnum Pippinum regem per Langobardorum (sic) directae, in qua continentur gratiarum actiones et uberrimae benedictiones pro vita et incolumitate ipsius, vel domini Caroli, et Carlomanni, nobilissimis litteris ejus, volens adjutorium obtinere, cum multis adjurationibus contra Longobardos, et in embolum [a 1Kb] continetur praeceptum, quod Marino presbytero direxit, de titulo Chrysogoni, et de libris quos ei transmisit.
[Col. 1155A]

[b 1Kb] Domno excellentissimo filio, et nostro spiritali compatri Pippino regi Francorum et patricio Romanorum, Paulus papa.

Properans ad nos litterarum transvector, Langobard. scilicet, illustris vir, fidelis eximietatis vestrae missus, detulit nobis nectaream atque florigeram a [Col. 1155B] Deo protectae excellentiae vestrae syllabarum relationem. Cujus adnexam paginam enucleatius perscrutantes, quae textus ejus loquebatur, ad singula comperimus. In ipsis quippe sublimitatis vestrae affatibus desiderabilem nobis, et super omnia hujusmodi delectamenta amplexabilem [c 1Kb] sospitatis vestrae laetitiam agnoscentes, uberiore nostri animi ovante gaudio, maxime sumus relaxati, in id quod optata nostri promeruimus comperire cordis. Et postmodum nostris a vestris Deo imitabilibus vestigiis revertentibus missis, et ea ipsa vestrae prosperitatis gaudia deferentes [d 1Kb] a nobis in responsis gemina exaltationis jucunditas nostro inserta est cordi. Nam et dum in auribus omnis sacerdotum cleri, etiam optimatum, et reliqui populi, ampliata vestra insonuisset [Col. 1155C] prosperitatis laetitia, et ex hoc nimio repleti gaudio gratulantes, exultarunt una nobiscum in Domino, agnita nimirum proprii post Deum defensoris sospitate.

Porro, excellentissime et a Deo servate fili, et spiritalis compater, vehementi dilectione vos erga amorem apostolorum principis beati Petri atque circa nostram [e 1Kb] charitatem vos flagrare experimento didicimus, praesertim dum ipsa excellentiae vestrae epistola charitatis calamo cernitur esse conscripta. Etenim ex corde lingua tinxerat quod in chartae refundebat paginam. Quamobrem magnas gratiarum actiones, a Deo protecte, excellentiae vestrae referimus, quoniam dum nimirum divina te clementia per interventum sui principis apostolorum, defensorem, [Col. 1155D] atque opitulatorem, benignissime rex, sanctae suae constituit Ecclesiae, cura vestrae eximietati [f 1Kb] insistat perfectam redemptionem istius provinciae atque exaltationem hujus sanctae Ecclesiae procurare. Unde Domini Dei nostri, una cum universo populo nobis commisso, imploramus clementiam, ut sua vos protegat gratia; et victoriam vobis de coelo ministrans, cunctas barbaras nationes vestris subiiciat vestigiis, [Col. 1156A] et longaeviter regni gubernacula faciat promereri, una cum dulcissima conjuge vestra excellentissima regina, spiritale nostra commatre, et vestris nostrisque amantissimis natis, domno Carolo et Carlomanno potentissimis regibus, et domna Gisla excellentissima, et vitae aeternae cum electis Dei concedat gaudia.

Peto itaque et deprecor te, excellentissime fili, spiritalis compater, atque per omnipotentem Deum et corpus beati Petri, cujus et optimus fidelis existis, conjuro et maximis supplicationibus deposco, quatenus jubeas sedule in tuo sancto et a Deo inspirato mellifluo corde [g 1Kb] confertum retinere. Illud quod vos sanctae recordationis domnus et germanus noster beatissimus Stephanus papa Dei nutu admonuit atque [Col. 1156B] deprecatus est peragendum, et in ea charitate atque amicitia permanere, cunctaque qualiter vos terribili adhortatione [h 1Kb] petiit ad id implere, et effectui mancipare jubeatis, ut perfectam mercedem, et repositam plenissimae redemptionis nostrae coronam a justo judice omnium conditore, Domino Deo nostro, qui vos in regem unxit, consequi mereamini, [i 1Kb] et gaudia aeternae beatitudinis cum sanctis et electis Dei, dum plebem dominicam perfectius liberans, atque sanctam Dei Ecclesiam defendens, divinae majestati [j 1Kb] illaesum a saevientium malitia praeservaveris. Pro quo et magnam post Deum, benignissime rex, in tuae pollicitationis sponsione, quam beato Petro contulisti, spei gerimus fiduciam, una cum omni populo istius provinciae a vobis redempto.

[Col. 1156C] Salutant itaque communem excellentiae vestrae Christianitatem cuncti sacerdotes, et clerus istius sanctae catholicae et apostolicae Romanae Ecclesiae. Salutant vos et cunctus procerum senatus, atque diversi populi congregatio, optantes una nobiscum, de vestra amplissima prosperitate et uberrima laetitia diu gaudere, et in Domino Deo salutari nostro exsultare. Incolumem excellentiam vestram gratia superna custodiat.


EMBOLUM.

Per aliam quippe epistolam suam a Deo protecta eximietas vestra sicut certe suo bene cupienti patri direxit, quatenus titulum protectoris vestri beati Christi martyris Chrysogoni cum omnibus sibi pertinentibus [Col. 1156D] dilectissimo atque fidelissimo vobis Marino presbytero concedere deberemus. De quo [k 1Kb] praeceptum nobis dirigi petistis, quod nempe ob vestram dilectionem, et in eo quod fidelis vester nosterque idem sanctissimus atque dilectissimus Marinus presbyter existit, praefati tituli praeceptum, cum omnibus locis et possessionibus sibi pertinentibus, urbanis vel rusticis vobis exaratum, atque manu nostra roboratum, [Col. 1157A] per harum latorem direximus eximietati vestrae deportandum. Direximus etiam praecellentiae vestrae et libros, quantos reperire potuimus, id est Antiphonale et Responsale, insimul artem Grammaticam Aristotelis, Dionysii Areopagiti libros, Geometricam, Orthographiam, Grammaticam, omnes Graeco eloquio scriptores, nec non et horologium nocturnum.



EPISTOLA XI. Item exemplar epistolae ejusdem papae ad domnum Pippinum regem per [a 1Kb] Wulfardum et socios ejus directae; in qua continentur uberrimae laudes, et de missis apostolicis, vel Graecorum [b 1Kb] in Francia morantibus, seu de Georgio [c 1Kb] et Petro.

[d 1Kb] Domno excellentissimo filio, et nostro spiritali compatri Pippino Francorum regi et patricio Romanorum [Col. 1157B] Paulus papa.

[e 1Kb] Votiva cordis nostri desideria, et intimi pectoris affectum, ut vestrae excellentiae beneficiorum suffragia [f 1Kb] sanctae Dei Ecclesiae vota proferentes, optabilem nimisque amabilem salutem praecelsae Christianitati vestrae, atque excellentissimae, et nostrae benignissimae filiae, et commatri, optimae reginae, simulque amantissimis ac praeclaris vestris nostrisque in Christo amabilibus filiis Carlo et Carlomanno excellentissimis regibus Francorum et patriciis Romanorum, nec non et omnibus reverentissimis fratribus nostris ac dilectissimis nobis episcopis, presbyteris, etiam religiosis abbatibus, simulque et cunctis optimatibus, judicibus, ducibus videlicet et comitibus, nec non et universo a Christo protecti Francorum regni populo, [Col. 1157C] vobis subjacentibus, destinamus perennem salutem. Persistentes etiam una nobiscum et in osculo charitatis vos amplectentes, universi sanctissimi fratres nostri episcopi, presbyteri etiam, et cunctus sanctae et spiritalis matris vestrae Romanae Ecclesiae clericorum ordo, et procerum, optimatum [g 1Kb] , et universi Romani magni vel minoris congregatio, sedulis interventionibus pro vita et incolumitatis vestrae laetitia, coelitusque vobis concedendis victoriis, divinam nobiscum deprecantes clementiam. Et vere debitum vobis est, excellentissime fili, nosterque post Deum defensor ac liberator, solitae honorificentiae affectum persolvere, et impensius salutationis verba promere, et ea quae ad regni vestri immensam [h 1Kb] exsultationis [Col. 1157D] laudem, et animae vestrae salutem respiciunt, amplissime [i 1Kb] prolatari.

Igitur regressis nostris missis, quos ad vestrae regalis clementiae vestigia destinatos habuimus, Petro scilicet notario regionario sanctae nostrae Ecclesiae et Joanne mansionario confessionis basilicae fautoris vestri beati Petri, conjungentibus etiam et vestris missis [j 1Kb] Wulhardo nempe ejusque sociis, protulerunt [Col. 1158A] nobis honorandas nimisque desiderandas syllabas praecellentiae vestrae. Quas cum in conventu fratrum consacerdotumque meorum, et cleri atque cuncti laicorum ordinis coetu legissemus, nostri ac vestri missi, ea sibique a vobis injuncta, de vestra immutabilis mentis constantia, et puri atis integritate, quam pro spe sanctae Dei Ecclesiae, et fidei orthodoxae habere videmini, retulissent, illico nimio gaudio repleti, elevatis ad aethera oculis, extensisque palmis immensas omnipotenti Deo nostro et vestrae excellentiae [k 1Kb] tulimus grates, angelicam illam pro vestris meritis divinae ejus potentiae canentes laudem [l 1Kb] : Gloria in excelsis Deo, et in terra pax hominibus bonae voluntatis. Neque enim bone rex aliter mentes fidelium credere poterant, [m 1Kb] quam quod in [Col. 1158B] earum ex operibus cernentes comperimus a vobis peractum, qui pro intuitu humanas suasiones et inanes promissiones respuentes, nihil amori et certamini, [n 1Kb] quod erga beatum Petrum geritis, praeponere maluistis. Sed omnia terrena lucra velut lutum quod pedibus conculcatur reputantes, ei vos placere ejusque mandatis totis nisibus obtemperare vestrae imminet curae. Et idcirco, ecce bone rex, praecelse fili, et spiritalis compater, thesaurizasti tibi thesauros infinitos in sidereis arcibus, ubi aerugo non praevalet, nec tinea ea quae justis tribuenda sunt consumi possunt, dum ita mirabiliter praecelsae excellentiae vestrae opera rutilant, quis de vobis quoquomodo ambigere possit, dum ea quae beato Petro polliciti, et ob veniam vestrorum concedere studuistis delictorum, [Col. 1158C] illibato ejus jure perenniter permanendam conservare satagitis, et vestris a vobis et a Deo conservandis magnis exhortationibus committitis. Et ideo nobis nimis, vel cuncto populo nostro confidendum est, in hujusmodi pro proposito immutabilis constantia mentis, vos vestrasque soboles, et universum regnum Francorum firmiter esse permansuros, quoniam juxta, ut nobis excellentia vestra innotuit, scimus, cui credimus, et certi sumus.

De nostra itaque puritate et dilectione, quam erga vos, et cunctum a Deo protectum regnum Francorum habere dignoscimur, credimus jam vos plenissime esse satisfactos. Pro quo ampliori certificatione Deum coeli testem proferentes, in ea nos charitatis dilectione, quam cum sanctae recordationis domno [Col. 1158D] et germano nostro beatissimo Stephano papa, et per eum cum omnibus successoribus pontificibus vos vestraeque soboles, et cuncta vestra proles, atque universim regnum Francorum usque in finem saeculi conservare spopondistis, et nos etiam atque nostros successores pontifices confitemur esse permansuros pro exaltatione sanctae Dei Ecclesiae et fidei orthodoxae [Col. 1159A] defensione. [a 1Kb] Nulla nos rerum qualitas ab eadem charitatis confirmatione potens poterit separare.

Direxit itaque nobis excellentiae vestrae Christianitas, significans de missis nostris, vestrisque, atque Graecorum, qui a regia urbe reversi sunt, eos apud vos esse detentos, interim quod aggregatis vestris sacerdotibus atque optimatibus, conjicere seu perpetrare valeatis, quid de his quae vobis directa sunt respondendum sit. Et quidem hac de re aliter confidendum non est a vobis responderi, nisi quae ad exaltationem sacrosanctae spiritalis matris vestrae Romanae Ecclesiae. [b 1Kb] Caput omnium Ecclesiarum Dei atque orthodoxae fidei pertinere noscuntur; et quia quod semel beato Petro, et pro aeternae vitae retributione [Col. 1159B] obtulistis, [c 1Kb] nulla vos deberet ratione ab ejus jure et potestate separare. Scimus enim quod nulla apud vos suasionis fabulatio praevalet, dum divina verba et apostolica documenta firmiter in vestro corde retinetis annexa. Et ecce sicut nobis per vestras litteras et nostras, vestrosque missos maximam confidendi materiam intulistis, praestolamur laetabunda hac de re nuntia a vobis suscipi; et solite de vestro benigno mentis proposito gratulari. Et hoc praecelsa Christianitas vestra per easdem suas a nobis petiit syllabas Georgium episcopum et Petrum presbyterum in vestro [d 1Kb] permanere servitio, nos debere concedere. Et quidem praecellentissima vestra benignitas agnoscat nos jamdudum de hoc vestrae obtemperasse voluntati. Per Andream quippe religiosissimum [Col. 1159C] missum vestrum, sicuti poposcistis, in exaratis destinatis apostolicis syllabis, eos vobis dignoscimur concessisse. Intimantes [e 1Kb] ut sive retinendos, sive etiam absolvendos esse vestra fuisset voluntas, ita de eis peragere deberetis. Unde etiam et nunc in vestro voluntatis arbitrio relaxamus, aut qualiter vobis de eis placuerit [f 1Kb] tam retinendos quam absolvendos faciatis, dum semel a nobis vobis concessi sunt. Sed utinam ipsi placabiles in vestro possint esse servitio? Pro quo dirigite nobis quid de episcopatu praedicti Georgii, et de Ecclesia quae praenominato Petro commissa est, peragere debeamus, ne amplius illis admonitis in nimiam neglectus incuriam deveniant.

[Col. 1159D] Interea duos vestros missos, id est Wulfardum, et ejus socium secundum vestram praeceptionem pro utilitatibus sanctae nostrae Ecclesiae, spiritalis matris vestrae, in his partibus retinuimus. Illud praeterea excellentia vestra innotuit, Desiderio vos Langobardorum regi direxisse, ut Saxulum puerum nostrum, qui a nobis fugam arripuerat, reddere deberet. Sed agnoscat Christianitas vestra, quod etiam vos creditum [Col. 1160A] habere puto [g 1Kb] conjunxisse hoc praeterito aut tum in tempore [h 1Kb] eumdem Desiderium Langobardorum regem ad apostolorum limina, causa orationis, eumdemque nostrum puerum secum deferens, nobis contradidit. Cum eodem quippe rege, pro justitiis inter partes perficiendis, loquente, constitit, [i 1Kb] ut vestris ejusque missis per diversas civitates progredientibus, ipsae praeparatae fuissent justitiae. Et ecce Deo propitio, de partibus Beneventanis atque Tuscanensibus et fecimus et ad invicem nostras recepimus. Nam de ducatu Spoletino, nostris vel Langobardorum missis illic adhuc existentibus, ex parte justitias fecimus ac recepimus. Sed et reliquas, quae remanserunt, modis omnibus plenissime inter partes facere student. [j 1Kb] In embolim vero direxit nobis a [Col. 1160B] Deo protecta excellentia vestra, praefatum vos Desiderium admonuisse reges Neapolitanos, ac Cajetanos [k 1Kb] constringere ob restituenda patrimonia protectori vestro beato Petro, illic Neapoli sita, [l 1Kb] et largiri electis solite ad suscipiendam episcopalem consecrationem, ad hanc apostolicam properandi sedem. Quapropter maximas de hoc et de omnibus excellentiae vestrae referimus grates.

His praemissis, omnipotens Dominus Deus nos sua vos continua protectione circumtegat, et ab omnibus adversitatibus eripiat et vestris vestigiis omnes barbaras subjiciat nationes: concedens vobis et praesens regnum feliciter per multorum annorum curricula una cum amantissima conjuge et praecelsis filiis perfrui, et vitam aeternam cum sanctis tribuat possidendam. [Col. 1160C] Deus te incolumem custodiat, excellentissime fili.



EPISTOLA XII. Item exemplar epistolae ejusdem papae ad domnum Pippinum regem per Georgium episcopum et Stephanum presbyterum, seu Radbertum, missos directae: in qua continentur gratiarum actiones pro defensione sanctae Dei Ecclesiae, et praefatus papa poscens ut Dominus rex Pippinus Desiderio, regi sub obsides restitueret, et pacis foedera cum eo confirmaret.

[m 1Kb] Domno excellentissimo filio et nostro spiritali compatri, Pippino regi Francorum et patricio Romanorum Paulus papa.

Dum tam copiosam omnipotens Deus suae benignitatis humano generi crebro irrogat misericordiam, [Col. 1160D] valde administrandum est quid retribui ejus potentiae divinae, aut quas carminum laudes longanimitatis ipsius humana fragilitas referre valeat. Quod quidem nos tanto ejus relevati beneficio, licet meritis nequaquam suffragantibus, [n 1Kb] nos ejus potentiae melodicas persolvemus grates: tamen juxta psalmographi monita, [o 1Kb] calicem salutaris accipiam, et nomen Domini incessanter invocabo, inquirens. [p 1Kb] Magnus es, Domine, [Col. 1161A] et magna opera tua. Magnificat namque anima mea Dominum, caro et lingua benedicit. Quoniam respiciens respexit super humilitatem nostram, et ad tam praecipuum pontificale culmen, non nostris prosequentibus meritis, provexit. Quamobrem dum, eo dignante, mediator Dei et hominum speculator animarum institutus sum, [a 1Kb] commissa sic apostolaris cura provocat atque hortatur omnino, et indesinenter compellit, salutem populi Dei pio studio procurare, et pacem in cunctis gentibus cum magna cordis constantia praedicare: quoniam profecto beatitudinis gratiam promerentur qui intrepide illam praedicare maluerint. Scriptum quippe est: [b 1Kb] Beati pacifici, quoniam filii Dei vocabuntur. Et rursum: [c 1Kb] quoniam speciosi pedes evangelizantium pacem, evangelizantium bona. [Col. 1161B] Etenim, excellentissime fili, et spiritalis compater, quoniam Deus omnipotens ex utero matris suae [tuae] te praedestinatum habens ideo, te benedicens, et in regem ungens, defensorem se [te] et liberatorem sanctae suae Ecclesiae constituit. Pro quo ea quae ad utilitatem ipsius sanctae Dei Ecclesiae respiciunt, per hos nostros apostolicos apices benignae excellentiae tuae deprecandum maturavimus. Agnoscat siquidem excellentissima bonitas tua, quia [d 1Kb] conjungens ad limina apostolorum excellentissimus filius noster Desiderius rex, pacifice atque cum magna humilitate, cum quo salutaria utrarumque partium locuti sumus, et pollicitus est nobis restituere civitatem [e 1Kb] Immolas, ea videlicet ratione, ut nostros ad tuam excellentiam dirigere debeamus missos, et suos obsides, quos ibidem [Col. 1161C] ad vos habere videtur, recipere debeat, et pacem cum eo confirmare studeatis.

Unde petimus te, excellentissime fili et spiritalis compater, ut jubeas ipsos obsides praedicto filio nostro Desiderio regi restituere et pacis foedera cum eo confirmare, et in magna amicitia cum eo conversari, ut, [f 1Kb] annuente Deo, tuis laetabundis temporibus populus Dei utrarumque partium in magna securitate, et pacis quiete degere valeat, quatenus longaevum te omnipotens Deus in solio regni conservare dignetur. [g 1Kb] Ideo enim direximus praesentes nostros fidelissimos missos, id est reverendissimum et sanctissimum fratrem et coepiscopum nostrum Georgium, atque dilectum filium nostrum Stephanum [Col. 1161D] presbyterum, una cum Rodberto vestro misso, ad vestram a Deo servatam excellentissimam prudentiam, ut ea ipsa eximietati vestrae enarrare debeant. His praemissis, petimus divinam misericordiam ut [h 1Kb] aevis ac laetabundis temporibus in solio regni piis [i 1Kb] inhaerens operibus conservare dignetur, et vitam aeternam concedat. Incolumem excellentiam vestram gratia superna custodiat.



EPISTOLA XIII. Item exemplar epistolae ejusdem papae ad domnum regem Pippinum pro defensione sanctae Dei Ecclesiae, in qua continentur gratiarum actiones et uberrimae benedictiones, pro integritatis orthodoxae fidei observatione.
[Col. 1162A]

Domno excellentissimo filio et nostro spiritali compatri Pippino, regi Francorum et patricio Romanorum, Paulus papa.

Dum tanto vestrae sublimissimae excellentiae beneficio, et impenso opitulationis adminiculo, sancta spiritalis mater et peculiaris vestra universalis Dei Ecclesia dignoscitur relevata, quae humana lingua sufficere valeat, ad hujus benignae vestrae operationis merita gratiarum referre actiones? Et licet in [Col. 1162B] hoc humanae considerationis capacitas rependere nequeat, verumtamen ille, qui potens est, omnipotens, et invisibilis Dominus Deus noster, cujus ordinatione vestra regalis potentia confirmata consistit, interventionibus sacri principis apostolorum beati Petri, dignam vobis remunerationem in praesenti vita et in futura beatitudine retribuet, praesertim dum et fortissimus sanctae orthodoxae fidei et venerabilium patrum piae traditionis defensor esse videris, excellentissime fili, et spiritalis compater, et ob haec ipsa, quam venerantur colis, et defendere studes, orthodoxam fidem semper habebis astricem, et profecto coelestis tibi contra adversantium cuneos administrabitur victoria.

Interea quoniam magno affectu circa vestram a [Col. 1162C] Deo protectam eximiam excellentiam fervescimus, debitum visitationis et salutationis naviter procuravimus sublimitati vestrae persolvere, eximie fili, et spiritalis compater. Hoc interea vestram meminisse volumus excellentiam, nuper nobis direxisse, quatenus in pacis dilectione cum Desiderio Langobardorum rege conversare studeamus. Quod quidem si ipse excellentissimus in vera dilectione et fide, quam vestrae excellentiae et sanctae Dei Romanae Ecclesiae spopondit, permanserit, utique et nos in charitate firma et stabili pace cum eo permansuri erimus, observantes illud dominicae praeceptionis documentum: [j 1Kb] Beati pacifici, quoniam filii Dei vocabuntur.

Hoc itaque innotescimus christianissimae aequitati vestrae, eo quod convenit inter nos et eumdem Langobardorum [Col. 1162D] regem, ut pariter nos in Ravennatium urbe praesentare studeamus ad perficiendas quasdam utilitates spiritalis matris sanctae nostrae Ecclesiae, et pertractandum pro Graecorum malitia, qui quotidie imminent in ipsam Ravennatem ingredi civitatem. Dumque pariter praesentati, quidquid locuti fuerimus, vel rei exegerit meritum, excellentissimae et a Deo protectae eximietati vestrae innotescimus. Orantes de reliquo divinam clementiam ad perfectam exaltationem sanctae Dei Ecclesiae, et orthodoxae fidei defensionem, [Col. 1163A] [a 1Kb] de aevis et prosperis temporibus excellentissimam Christianitatem vestram, in solio regalis potentiae, cum dulcissima conjuge excellentissima regina, spiritali nostra commatre, atque amantissimis natis conservare et protegere dignetur, tribuens vobis aeterna coelestis patriae gaudia possidenda. Incolumem excellentiam vestram gratia superna custodiat.



EPISTOLA XIV. Item exemplar epistolae ejusdem papae ad domnum regem Pippinum, in qua continentur benedictiones, et praefatus papa poscens ut dominus rex Pippinus suos missos partibus Romae dirigeret [b 1Kb] et sibi de salute vel sospitate sua innotesceret, et qualiter in itinere egisset, et quomodo Dominus inimicos ejus in manus ipsius tradidisset, et sub pedibus ejus humiliasset.

[Col. 1163B] [c 1Kb] Domno excellentissimo et nostro spiritali compatri Pippino, regi Francorum et patricio Romanorum, Paulus papa.

Quoties fidelium Dei spiritualia referuntur studia, protinus audientium mentes ignitae in Dei amore, et mandatis divinis efficiuntur, atque ad supernae considerationis [d 1Kb] merita amplissime ad laudem Dei proferre, et perennibus temporibus permanenda Scripturae testimoniis tradere, [e 1Kb] dum vestro concursu et auxilio Ecclesiae Dei exaltatio, et fidei orthodoxae [f 1Kb] profligatur defensio; pro quo benedictus et laudabilis in omnibus regibus coram Deo et hominibus esse dignosceris, Christianissime rex, et nomen benignitatis tuae exaratum fulget in conspectu divinitatis. Etenim dum hujus evoluto temporis [Col. 1163C] spatio, quo nos nec vestrae sospitatis relationem meruimus suscipere, nec penitus agnoscere, quid [g 1Kb] circa vos ageretur, vel qualiter in itinere, quo profecti estis, peregistis, nimis anxietatis fervore desiderii nostri affectio in hoc ipsum ad discendum sedulo provocatur, praesertim dum et a nostris vestrisque inimicis adversa nobis de ipsis partibus annuntiantur. Unde desiderium magnum nobis inhaeret vestrae sospitatis gaudia addiscere, et vestris salutaribus profectibus gratulari, et contra inimicorum contritionem agnoscere. Pro quo quaesumus ut certos nos, sicut desideramus, per vestros nuntios de vestra prosperitate et laetitia reddere jubeatis, quoniam vestra salus nostra est prosperitas, et vestra exaltatio nostrum procul dubio est gaudium, et immensa [Col. 1163D] securitas: [h 1Kb] dignamque ex hoc Dei deprecamur potentiam, ut ipse protector noster et cum ejus angelis dignetur praeexcellentissimam Christianitatem vestram tueri, et gubernare, ut in coelestibus regnis et cum sanctis et electis, qui ab initio mundi placuerunt Deo, multipliciter consequaris mercedem. [Col. 1164A] [i 1Kb] Optantes quidem ut nos certiores vestra faciat a Deo protecta excellentia, quid erga vos, aut Christianam gentem vestram agere videmini, et quomodo Deus noster vestros ac nostros humiliavit inimicos, et, ut fati sumus, certos nos, sicut desideramus, de vestra prosperitate et laetitia reddere jubeatis. Incolumen excellentiam vestram gratia superna custodiat.



EPISTOLA XV. Item exemplar epistolae ejusdem papae ad domnum Pippinum regem, in qua continentur gratiarum actiones, et de sanitate ipsius, seu [j 1Kb] Caroli, et de Marino presbytero, atque de Ravenna, qualiter contra eamdem mala machinantur consilia.

[k 1Kb] Domno excellentissimo filio nostro spiritali compatri Pippino, regi Francorum, et patricio Romanorum, [Col. 1164B] Paulus papa.

Eximiae et a Deo protectae excellentiae vestrae, harum deferente portitore, destinatos apices omni plenos dulcedine ac amore, quos cum magno venerationis affectu acceptantes, liquidius cuncta in eis inserta agnovimus. Inter haec quippe, [l 1Kb] excellentissime fili, vestra nobis praecelsa innotuit benignitas qualiter, divina Dei nostri favente misericordia, sani atque sospites, et illaesi existentes sitis, simul cum excellentissimis natis vestris, spiritalibus filiis nostris Carolo et Carolomanno magnis regibus, atque domna Bertrada regina dulcissima [m 1Kb] spiritali commatre nostra, nec non et Gisla nobilissima nostra filia. Quibus agnitis, magnas ac innumerabiles polorum arbitrio ac regi regum Domino Deo nostro [n 1Kb] retulimus [Col. 1164C] laudes, quoniam juxta illud, quod anhelantius optantes desideramus, vestram addiscere meruimus sospitatem. Pro quo Dominum Deum nostrum sedulis deprecationibus imploramus, qui nos per multorum curricula annorum de vestra integra sospitate faciat exsultare, eo quod vestra salus nostra est exsultatio, et vestra prosperitas nostrum procul dubio existit gaudium.

Et hoc in vestris regalibus apicibus continebatur ascriptum, quatenus vobis innotescentes significaremus, si circa sanctam Dei Ecclesiam, atque nostram mediocritatem, vel [o 1Kb] populi nobis commissi salus aut integritas profligaretur. Nam et de hoc magnas et innumerabiles gratias Deo omnipotenti et vestrae excellentiae referimus, quia sicut revera Christianissime [Col. 1164D] et vere Dei cultor Ecclesiam Dei, et populum vestra excellentia visitare non piget, sed hoc non nostris meritis, sed divina proveniente misericordia agitur, dum omnia prospera [p 1Kb] circa sanctam Dei Ecclesiam, atque nostram mediocritatem, vel nobis commissum populum, existunt. Pro quo Deum coeli, [Col. 1165A] penitus omnium bonorum largitorem rogabimus, [a 1Kb] vobis pro hoc praecipuo ac pio opere sit retributor, ob tantam benignitatem et sollicitudinem, quam circa sanctam Dei catholicam et apostolicam Ecclesiam, vel ejus [b 1Kb] familiarem populum habere dignoscimini.

Sed et hoc in ipsis vestris relationum apicibus continebatur, per vestros vobis fuisse nuntiatum legatos, quod a quibusdam malignis, et mendacium proferentibus, in istis partibus divulgatum esset, quia si aliqua nobis necessitas eveniret, nullum nobis auxilium praebere [c 1Kb] volueritis. De quo nefario dicto nequaquam nobis fuit, aut est haesitatio, quia, divina faciente misericordia, magnam in vobis, post Deum, spem et fiduciam habemus: agnoscentes quod Deo [Col. 1165B] propitio nullum de quacunque parte [d 1Kb] erit impedimentum, vobis defensionem atque auxilium sanctae Dei Ecclesiae, vel ejus peculiaris populi impertiendi, juxta id quod beato Petro apostolo per beatae memoriae praedecessorem domnum et germanum nostrum, ob remedium animae vestrae, et veniam delictorum vestrorum, pollicentes spopondistis. Quod in perpetuis temporibus, Domino annuente, firmum ac robustum credimus permanere.

At vero unde nobis Christianissima vestra direxit excellentia, quod si [e 1Kb] quis e vestris adversariis aut contemptoribus ad nos venerit, nullo modo cum eis nos aut in eorum societate misceri, absit a nobis ut hanc rem faciamus, dum profecto vestri inimici sanctae Dei Ecclesiae et nostri existunt. Quapropter [Col. 1165C] testatur veritas quia ubi vestros amicos agnoverimus, tanquam amicos et fideles sanctae Dei Ecclesiae oblectare et amplecti cupimus; et ubi vestros inimicos invenerimus, veraciter tanquam inimicos sanctae Dei Ecclesiae et nostros proprios, ita eos respuimus atque persequimur, quia vestri amici, sanctae Dei Ecclesiae et nostri existunt, et qui inimicitias contra vos machinantur, profecto inimici sanctae Dei Ecclesiae et nostri esse comprobantur.

De missis vero vestris ac nostris, [f 1Kb] quia ad regiam urbem simul properaverunt, de quibus petiit nos vestra praeclara excellentia sibimet a nobis significari, si quid ex eis addiscere potuimus, dum profecto nobis incognitum non est quod pro tam saeva hujus hiemalis temporis asperitate nullus de illis [Col. 1165D] partibus adveniens nobis annuntiavit qualiter circa eos agatur. Et ideo ad praesens ignoramus quid vobis de eis veraciter significemus.

At vero de Marino presbytero scripsit nobis Christianissima excellentia vestra quod demum in pristino esset constitutus honore, secundum qualiter vobis postulantes direximus, nos quidem testem Deum proferimus quod pro nulla alia re pro eo vobis direximus, nisi propter lacrymas et quotidianas lamentationes, quas ejus genitrix effundere non cessat, quae [Col. 1166A] et orbata lumine existit, et ideo vobis direximus, ut apud vos eum absolvere debuissetis, quia nihil de eo vobis fuit aut est, sed nec nobis, nisi tantummodo de ejus iniqua malitia, quam contra sanctam Dei Ecclesiam maligna atque perversa motus audacia agere praesumit. Sed de hoc sicut per anteriores nostras litteras excellentiae vestrae direximus, in vestro sit arbitrio, vel potestatem, quid de eodem disponere volueritis. Nulla nobis de eo cura est, nisi, ut praediximus, qualiter vestra fuerit voluntas ita de eo disponere debeatis. At vero nobis direxit excellentia vestra, ut vobis intimare debeamus si nobis idem Marinus suas direxit litteras, de quo, teste veritate, dicimus: nunquam nobis suas direxit litteras, [g 1Kb] ex eo quando illuc apud vestram excellentiam [Col. 1166B] properatus est. Nam nullo modo [h 1Kb] vobis vetare habuimus, si factum fuisset.

Interea nempe ea quae a fidelibus sanctae Dei Ecclesiae et nostris, id est de partibus Ravennae ad nos pervenerunt, aptum prospeximus vestrae excellentiae intimanda eo quod aemuli sanctae Dei Ecclesiae, et nostri, atque vestrae excellentiae, die noctuque non desinant, [i 1Kb] pertractare qualiter nos sibi Deo contrario praevalere ac superare possint. Tamen et ea ipsa scripta quae exinde suscepimus infra has nostras litteras excellentiae vestrae direximus, quatenus rei meritum addiscentes, agnoscatis quod illi a suo maligno proposito, et solita nequitia nequaquam desistunt. Pro quo Christianissime bone fili, et spiritalis compater, enixius elaborare atque decertare jubeas, quatenus [Col. 1166C] bonum opus quod coepisti per te compleatur, et ut sancta Dei Ecclesia, et ejus peculiaris populus perfectam habeat liberationem, et securi ab inimicorum insidiis permaneant.

De reliquo vero petimus divinam Dei nostri misericordiam, ut vos per multorum annorum curricula, in solio regni vestri conservare dignetur, una cum excellentissimis vestris natis, nostrisque spiritalibus filiis Carolo et Carolomanno regibus Francorum, et patriciis Romanorum, nec non domna Bertrada excellentissima regina, spiritali nostra commatre, vestra conjuge, simulque et Gisila nobilissima puella, nostra spiritali filia, ad exaltationem et defensionem sanctae Dei Ecclesiae, simulque et ejus peculiaris populi, [Col. 1166D] optantes diu vestrae prosperitatis gaudia addiscere, atque immensam pro vobis divinam implorare clementiam. Incolumem excellentiam vestram gratia superna custodiat.



EPISTOLA XVI. Item exemplar epistolae ejusdem papae ad domnum regem directae pro defensione sanctae Dei Ecclesiae, et de collocutione cum Desiderio rege in urbe Ravenna.

[j 1Kb] Domno excellentissimo filio et nostro spiritali compatri Pippino regi Francorum et patricio Romanorum, Paulus papa.

[Col. 1167A] Dum tanto vestrae sublimissimae excellentiae beneficio, et impenso opitulationis adminiculo, sancta spiritalis mater et peculiaris vestra universalis Dei Ecclesia dignoscitur relevata, quae humana lingua sufficere valeat ad hujus bona vestrae operationis merita gratiarum referre actiones? Et licet in hoc humanae considerationis capacitas rependere nequeat, verumtamen ille qui potens est, omnipotens et invisibilis Dominus Deus noster, cujus ordinatione vestra regalis potentia confirmata consistit, interventionibus sacris principis apostolorum beati Petri, dignam vobis remunerationem in praesenti vita [a 1Kb] beatitudine retribuet, praesertim dum et fortissimus suae orthodoxae fidei, et venerabilium patrum piae traditionis defensor esse videris, excellentissime [Col. 1167B] fili, et spiritalis compater, et ob hoc ipsam, quam veneranter colis et defendere studes, orthodoxam fidem, semper habebis adjutricem, et profecto coelestis tibi contra adversantium cuneos administrabitur victoria.

Interea quia magno amoris affectu circa vestram a Deo protectam eximiam excellentiam fervescimus, debitum visitationis et salutationis gnaviter procuravimus sublimitati vestrae persolvere, eximie fili et spiritalis compater. Hoc interea vestram [b 1Kb] meminisse volumus excellentiam, nuper nobis direxisse, quatenus in pacis dilectione cum Desiderio Langobardorum rege conversari studeamus. Quod quidem si ipse excellentissimus vir in vera fide et dilectione, quam vestrae excellentiae et sanctae Dei Romanae Ecclesiae [Col. 1167C] spopondit, permanserit, utique et nos in charitate firma et stabili pace cum eo permansuri erimus, observantes illud dominicae praeceptionis documentum: [c 1Kb] Beati pacifici, quoniam filii Dei vocabuntur. Hoc itaque innotescimus Christianissimae eximietati vestrae, eo quod convenit inter nos et eumdem Langobardorum regem, ut pariter nos in Ravennatium urbe praesentare studeamus ad perficiendas quasdam utilitates spiritalis matris vestrae sanctae nostrae Ecclesiae, et pertractandum pro Graecorum malitia, qui quotidie imminent in ipsam Ravennam ingredi civitatem. Dumque pariter praesentati, quidquid collocuti fuerimus, vel rei exegerit meritum, excellentissimae et a Deo protectae eximietati vestrae innotescemus. Orantes de reliquo divinam clementiam ut ad perfectam [Col. 1167D] exaltationem sanctae Dei Ecclesiae, et orthodoxae fidei defensionem, aevis et prosperis temporibus excellentissimam Christianitatem vestram in solio regalis potentiae, cum dulcissima conjuge, excellentissima regina, spiritali nostra commatre, atque amantissimis natis, conservare et protegere dignetur, tribuens vobis et aeterna coelestis patriae gaudia possidenda. Incolumem excellentiam vestram gratia superna custodiat.



EPISTOLA XVII. Item exemplar epistolae ejusdem papae ad domnum Pippinum regem [d 1Kb] directae de monacho quodam Acosma ab Alexandrino patriarcha directo.
[Col. 1168A]

[e 1Kb] Domno excellentissimo filio, et nostro spiritali compatri Pippino, regi Francorum et patricio Romanorum, Paulus papa.

Quia Spiritus sancti gratia praeveniente, cor benignae eximietatis vestrae amor Dei inflammavit, profecto constat, a Deo servate praecellentissime rex, piis te profectibus adhaerere, et dum tantam in vobis cumulatam gratiam conspicimus, omnino nobis et omnibus Christianis fiduciae materia de vobis admissa est, quod ea quae ad cultum Dei et verae fidei orthodoxae observantiam respiciunt toto mentis conatu vos esse operaturos conspicimus.

[Col. 1168B] Inter haec vero, sublimissime fili, et spiritalis compater, si quid ad nos pervenerit, libentissime sicut orthodoxo regi et defensori fidei Christianae significamus. Innotescimus quippe, jam absolutis vestris missis, conjunxisse ad nos navigium a partibus Africae, in quo quidam monachus [f 1Kb] Acosma ab Alexandrino patriarcha cum litteris directus advenit, quarum instar praefulgidae excellentiae vestrae misimus intuendam, ut ea quae nobis pro integritate fidei ab Orientalibus praesulibus et caeteris nationibus diriguntur agnoscatis, et laetetur cor vestrum in hujuscemodi eorum affectu, quae in mandatis Dei habere videntur, quia dum piae considerationis studio mens vestra intenta existit, nimirum oppido gaudere [Col. 1168C] vos credimus, si ea vobis, quae pro integritate fidei pertinent innotescimus, sed ipsa sancta orthodoxa, quam venerando colitis, fides, vos et in praesenti vita longaeviter cum victoria foveat, et aeterna cum sanctis tribuat gaudia possidenda. Incolumem excellentiam vestram gratia superna custodiat.



EPISTOLA XVIII. Item exemplar epistolae generalis populi, senatusque Romani, ad domnum Pippinum regem directa, in qua continentur gratiarum actiones, et de litteris quas domnus Pippinus rex eidem populo direxit pro fide servanda erga sanctam Dei Romanamque Ecclesiam et domnum Paulum apostolicum.

Domno excellentissimo atque praecellentissimo, et a Deo instituto, magno, victori, Pippino, regi Francorum, et patricio Romanorum omnis senatus [Col. 1168D] atque universa populi generalitas a Deo servatae Romanae urbis.

Si interius mente operum vestrorum studia humanus voluerit sensus pensare, nihil, ut opinamur, ad horum vicissitudinem dignum potest existimari, aut in hac temporali vita rependi, sed tantummodo illa sunt consideranda vobis retribui a justo judice Domino Deo nostro, quae oculus non vidit, nec auris audivit, nec in cor hominis ascendit quae praeparavit diligentibus se. Haec nempe vobis digna est retributio, dum nimirum vestro certamine sancta Dei Ecclesia, [Col. 1169A] atque christianorum orthodoxa fides dignoscitur esse defensa, omniumque nostrum constant procurata salutis remedia. Et quia, praecellentissime domine rex, dignatus est Deus noster redemptionem suae sanctae Ecclesiae, nostrorumque omnium operari, merito nos convenit operum ejus mirabilia decantare, consona cum propheta canentes voce: [a 1Kb] Quoniam magnificata sunt opera tua, Deus. Omnia in sapientia fecisti, repleta est terra mirabilibus tuis. [b 1Kb] Quis enim loquatur potentias Domini, auditas faciat omnes laudes ejus? Laetantur enim coeli, et exsultat terra in eo, quod talem Dominus noster suae sanctae Ecclesiae contulit defensorem, per quem cum fiducia nomen Domini in sancta aula ejus glorificatur.

Directas itaque praecellentissimae ac Christianissimae [Col. 1169B] benignitatis vestrae litteras magno honoris affectu acceptantes suscepimus, et ita in earum susceptione laetati sumus, tanquam si vestram excellentiam praesentialiter conspiceremus, gemina festivitatis gaudia nobis inserentes, dum vestram laetitiam amplissime comperimus, quoniam nihil nobis dulcius, domine rex, in hac vita existit, quam de vestris prosperitatibus gratulari, dum vestra salus nostra post Deum est securitas. At vero in ipsis vestris mellifluis apicibus nos salutari [c 1Kb] providentia vestra et admonere praecellentia vestra studuit firmos nos ac fideles debere permanere erga beatum Petrum principem apostolorum, et sanctam Dei Ecclesiam, et circa beatissimum et coangelicum spiritalem patrem vestrum, a Deo decretum dominum nostrum Paulum [Col. 1169C] summum pontificem, et universalem papam. Pro quo omnino laetati sumus in tam vestra prudentissima admonitione. O quanta divina aspiratione interna viscerum nostrorum praecordia in nobis vestris fidelibus redundant! Vere enim, Domine rex, profecto Spiritus Dei in vestro mellifluo inhabitat corde, et ideo tam salutari consilio vestros bene cupientes admonere studuistis. Nos quidem, praecellentissime regum, firmi ac fideles servi sanctae Dei Ecclesiae, et praefati ter beatissimi et coangelici spiritalis patris vestri, domini nostri Pauli summi pontificis et universalis papae, consistimus, quia ipse noster est pater, et optimus pastor, et pro nostra salute decertare quotidie non cessat, sicut et ejus germanus sanctae recordationis, beatissimus domnus Stephanus papa, [Col. 1169D] fovens nos, et salubriter gubernans, sicut et revera rationales sibi a Deo commissas oves, dum nimirum et mitissimus et vere in omnibus misericors existit, imitator effectus beati Petri, cujus vices gerit, et dum ejus vicarius consistit. Nos quidem, excellentissime ac Christianissime domine rex, firmam fiduciam in hujuscemodi vestra habemus pollicitatione; sed obnixe deprecamur, et tanquam praesentialiter vestris regalibus provoluti vestigiis, petimus, etiam et per nos beatus Petrus vestram aggreditur excellentiam, ut jubeas, benignissime regum, nosterque [Col. 1170A] post Deum defensor, ita solite decertare ac disponere, ut perfecta sanctae Dei Ecclesiae exaltatio, et fidei nostrae orthodoxae omniumque nostrum [d 1Kb] profligetur defensio. Petentes et hoc coram Deo vivo, qui vos in regem per suum apostolum beatum Petrum ungui praecepit, ut dilatationem hujus provinciae, a vobis de manu gentium ereptae perficere jubeatis, et in eo quod coepistis bono permaneatis opere, quatenus in magna securitatis quiete degere valeamus, et ex hoc aeternam vobis in coelo exoratam retributionis mercedem recipiatis; quoniam maximam post Deum, et beatum Petrum, in vestri, fortissimi regni brachio possidemus spem. Credimus in omnipotentis Dei nostri misericordiam quod amplissime nobis ea ipsa nostra spes operum vestrorum inferat fructum.

[Col. 1170B] Exaudi, domine rex, supplicationem nostram omnium bene cupientium vobis, et libentissime aures tuas accommoda in hoc ipsum quod postulamus. Sic te exaudiat Dominus in omnibus tuis petitionibus. Tu enim post Deum noster es defensor et auxiliator, et si omnes capitis nostri capilli linguae effecti fuerint, non valebunt ob tanta vestra beneficia dignas referre gratiarum actiones. Verumtamen in quantum mens nostra valet, laudis vestrae praeconia in omnibus gentibus divulgamus; unde, elevatis oculis, extensisque palmis, ad aethera, Dominum Deum nostrum immensis exoramus precibus, sua vos foveri gratia, mittens angelum potentiae suae propugnatorem ante faciem vestram, qui, omnes adversarios vestros expugnans, vestris subjiciat vestigiis, [Col. 1170C] regnique vestri dilatet terminos, et victoriam vobis e coelo concedat, ad perpetuam atque perennem sanctae Dei Ecclesiae, et nostram immensam securitatem, aevisque ac felicissimis temporibus regale culmen vobis, ac excellentissimae dominae reginae, atque praeclaris vestris natis, excellentissimis regibus, concedat possidendum, et aeterna praemiorum cum sanctis et electis multipliciter tribuat gaudia. Incolumem excellentiam vestram gratia superna custodiat.



EPISTOLA XIX. Item exemplar epistolae ejusdem papae ad domnum Pippinum regem directae, in qua continentur gratiarum actiones pro exaltatione sanctae Dei Ecclesiae, et ut missum suum Romam dirigeret.

[Col. 1170D] [e 1Kb] Domno excellentissimo filio, et nostro spiritali compatri Pippino, regi Francorum et patricio Romanorum, Paulus papa.

Dum illa quae [f 1Kb] nostris stipendiis aguntur nulla possunt oblivione deleri, quanto magis illa quae ad laudem Redemptoris Domini Dei nostri, ejusque sacratissimae Ecclesiae, et beati Petri apostolorum principis, geruntur, nec temporum prolixitate, nec diversitate qualitatum, oblivioni mandantur, sed semper ad gloriam supernae potentiae, et fidelium ejus pio exemplo permanent [g 1Kb] declarata? Scias excellentissime fili, et spiritalis compater, bone [Col. 1171A] orthodoxe rex, praecelsa vestra et pia operatio, et in coelo coram angelis Dei illustrata fulget, et in universo orbe terrarum laudabiliter, in cunctis gentibus permanet vulgata; quoniam vestro post Deum auxilio et optimo certamine sancta spiritalis mater vestra Dei Ecclesia constat ab inimicorum insidiis erepta, et orthodoxa Christianorum fides ab impugnatoribus defensa. Pro quo exsulta in Domino, et laetare, benignissime rex, quia nomen excellentiae tuae in libro vitae exaratum rutilat in conspectu Dei. Interea, dum tanta nostro cordi desiderii capacitas imminet, de vestra prosperitate laetos certosque effici, aptum prospeximus, missis sanctae Dei Ecclesiae nostris relationibus, excellentiae vestrae [a 1Kb] persolvere, dum nihil nobis dulcius, nilque suavius in [Col. 1171B] hac vita existit, quam de vestra prosperitate in Domino jucundari, in eo quod vestra salus, sanctae Dei Ecclesiae et fidei exaltatio, et vera defensio, [b 1Kb] ut semper scripsimus, existit. Unde et a te, quia corporali visione procul ab invicem consistimus, per nostras tamen relationes amore mutuo spiritaliter adnecti desideramus.

Itaque nimis deprecamur excellentiam vestram, sicut per anteriores nostras litteras postulandum direximus, ut jubeatis vestrum fidelissimum missum hic ad nos Romam dirigere, qui nobiscum pro insidiis inimicorum demorari debeat, per quem et meritum rei, ut causae eventus exegerit, excellentiae vestrae debeamus significare. [c 1Kb] Unde nunc direximus [Col. 1171C] ad vestram a Deo servatam excellentiam praesentem Petrum, primum defensorem sanctae nostrae Ecclesiae, fidelissimum missum, cui de omnibus apostolicis causis injunximus benignitati vestrae exarandum. Quem petimus hilari a vobis suscipi animo, eumque pro amore fautoris vestri beati Petri apostolorum principis in omnibus acceptare, atque nostris precibus aurem benignitatis vestrae accommodare dignemini, et ad nos cum effectu atque laetabundis nuntiis absolvere jubeatis. Supplici deprecatione, te bone orthodoxe rex, quaesumus postulantes, ut sis nobis post Deum firmus protector atque defensor, constanter in eo quod coepisti bono ac pio redemptionis sanctae Dei Ecclesiae permanens opere. Optime enim [d 1Kb] praecellenti vestrae Christianitati compertum [Col. 1171D] existit quanta qualisque sit impia haereticorum Graecorum malitia, inhianter [e 1Kb] meditantes, atque insidiantes, qualiter Deo illis contrario sanctam catholicam et apostolicam Ecclesiam humiliare atque conculcare, et fidem orthodoxam, atque sanctorum patrum traditionem, destruere possint.

Sed tu, bone potentissime rex, viriliter, sicut vere orthodoxus, eisdem impiis resistere haereticis, atque solite sanctam Dei Ecclesiam, et Christianorum orthodoxam fidem, tuo a Deo protecto auxilio atque [Col. 1172A] congruo disposito defendere digneris, quoniam magna, post Deum, in vestra excellentia, et fortissimi regni vestri brachio existit fiducia, et credimus quod, Deo cooperante, eadem nostra spes firma permanens ad optatum perducatur desiderium, ut merito ex hoc a justo Domino Deo nostro, vobis in praesenti et futura vita tribuatur remuneratio, beato principe apostolorum interveniente, pro cujus amore in ejus decertatis causis, laetique solite [f 1Kb] de vestro proposito effecti, cum propheta consona canere valeamus voce: Salvum fac, Domine, Christianissimum Pippinum regem, quem oleo sancto per manus apostoli tui ungui praecepisti, et exaudi eum in quacunque die invocaverit. Cum his vero deprecationibus et hoc ejus pietatem quaesumus, ut longo senio [Col. 1172B] regni potentiam excellentiae vestrae, [g 1Kb] commatri a Deo protectae reginae, atque amantissimis natis vestris domnis Carolo et Carolomanno praecelsis regibus Francorum, et patriciis Romanorum, atque nobilissimae dominae Gislae, salubriter concedat possidendam, tribuens vobis et aeternam in coelestibus regnis beatitudinem perfruendam. Incolumem excellentiam vestram gratia superna custodiat.



EPISTOLA XX. Item exemplar epistolae ejusdem papae ad domnum Pippinum regem directae, de sanitate vel incolumitate ejus percunctandum, simulque et de missis suis, qui ad regiam fuerunt directi urbem.

[h 1Kb] Domino excellentissimo filio et nostro spiritali compatri Pippino, regi Francorum et patricio Romanorum, [Col. 1172C] Paulus papa.

Praemissis nostris apicibus et affatibus per Droctegandum [i 1Kb] et Vilkardum, Deo amabiles, fidelissimo regi vestros [j 1Kb] missos sumus impensius deprecati eximiam excellentiam vestram, ut nos certiores atque laetiores reddere annueretis de vestra amplissima sospitate, et de eo, quo profecti estis, itinere, qualiter erga vos Dominus esset operatus. Et dum tanto evoluto tempore nullam a vobis responsionis seriem de hujuscemodi re agnovimus, vehementer noster attritus est animus. At vero per diversos ex ipsis regionibus liminibus apostolorum advenientes peregrinos didicimus sospitem te ad propria, praecellentissime fili, et spiritalis compater, esse, annuente Deo, reversum. Unde magno gaudio noster animus relevatus est.

[Col. 1172D] Quapropter, destinatis praesentibus nostris apostolicis syllabis, visitationis causa, obnixe petimus ut sublimis vestra excellentia quantocius nos de amplissima incolumitatis vestrae sospitate laetos reddere, significans, christianissime fili, et spiritalis compater, qualiter erga vos, et excellentissimam filiam, et spiritalem nostram commatrem, et eximios [k 1Kb] filios, agatur, ut noster animus maxima jucunditatis exsultet laetitia, quoniam nimio desiderio fervescimus vestram sedulo addiscere sospitatem, [Col. 1173A] et de vestro gaudio exsultare. Quoniam vestra salus exaltatio est sanctae matris vestrae Ecclesiae, et prosperitas vestra nostra esse probatur laetitia. Itaque, praecellentissime fili, et spiritalis compater, bone et optime rex, ecce hactenus nullam rei veritatem de nostris missis, qui a regia profecti sunt urbe, addiscere valuimus. Dum vero rei agnoscere potuerimus veritatem, confestim eximiae excellentiae dirigemus in responsis.

His praemissis, Deum coeli petimus, ut vobis et praesentis vitae longaevitatem et regni gubernacula cum excellentissima regina filia, et spiritali nostra commatre, christianissima regina, vestraque dulcissima conjuge, atque amantissimis vestris natis, nostrisque filiis, iisdem eximiis regibus, et patriciis [Col. 1173B] Romanorum, perfruendum concedat, et coelestis regni participes faciat, nosque permittat de vestra amplissima sospitate semper gratulari. Incolumem excellentiam vestram gratia superna custodiat.



EPISTOLA XXI. Item exemplar epistolae ejusdem papae ad domnum Pippinum regem directae, de Marino presbytero, et ejus iniquo consilio, et de consecratione ipsius.

[a 1Kb] Domno excellentissimo filio et nostro spiritali compatri Pippino, regi Francorum et patricio Romanorum, Paulus papa.

Omnino compertum habet vestra Christianissima excellentia qualiter Marinus presbyter noster [b 1Kb] ibidem ad vos moratur, iniqua operatione contra sanctam Dei Ecclesiam, fidemque orthodoxam, Deo [Col. 1173C] sibi contrario, cum Georgio quodam imperiali a secretis, consilia sedi nostrae contraria et vestrae simili modo [c 1Kb] ingerere cupiens. Quod quidem et idem imperator vestrae a Deo protectae excellentiae per suas innotuit litteras. Unde [d 1Kb] quia defensorem fidei orthodoxae atque propugnatorem gregis sui vel populi Christiani liberatorem Christianissimam bonitatem vestram beatus apostolus, et princeps apostolorum Petrus eligere et confirmare dignatus est, idcirco adoptamus atque deprecamur eximiam bonitatem vestram, optime rex, et spiritalis compater, ut jubeas sanctissimo fratri nostro [e 1Kb] Wulchario episcopo praecipere quatenus ipse eumdem Marinum presbyterum, nostra vice, episcopum consecrare debeat, et in una civitatum vestrarum illis in partibus [Col. 1173D] constituta, in qua praeviderit vestra sapientissima eximietas, eum ordinare disponite, quatenus perpetrati sceleris sui recordans, se inique egisse poeniteat, ne in eo, quod absit, antiquus humani generis hostis mentem illius vagantem inveniens quasi in sublime extollat, saevissimeque quoquomodo valeat funditus disperdere. Sed magis, ut confidimus in vestram benignissimam excellentiam, atque a Deo praeclaram cordis vestri dilatationem, huic nostrae [Col. 1174A] postulationi vestra praeclara excellentia aurem accommodare dignetur, quatenus et ille securus de hujuscemodi re persistat, et nos pro vestra immensa laetitia atque sospitatis gaudio indesinenter Dominum Deum coeli exorare jubeamus. Bene valete.



EPISTOLA XXII. Item exemplar epistolae ejusdem papae ad domnum Carolum et Carolomannum reges directae, in qua continentur gratiarum actiones, et de litteris ab eis directis, et ut cum [f 1Kb] domino genitore eorum semper pro defensione sanctae Dei Ecclesiae decertare debeant.

[g 1Kb] Domnis excellentissimis filiis Carolo et Carolomanno regibus Francorum et patriciis Romanorum, Paulus papa.

Quanto decoris nitore regalis gloriae fastigium ornetis, [Col. 1174B] ex hoc utique omnibus patenter datur intelligi, dum nimirum, sicut praeclaro genere orti, piis operibus ac dignis videmini illustrari moribus. Unde unam quidem hujus divini muneris gratiam possidetis ex genere, et alia fruimini ex opere. Et nec mirum, si tantis infulis gloriae nobilitas vestra pollet, dum profecto scriptum est: [h 1Kb] Generatio rectorum benedicetur. Glorificamus enim atque conlaudamus Dei nostri clementiam qui tantam vobis Spiritus sancti gratiam contulit, jam nempe praedestinatos vos habuit, antequam de materno prodiretis utero, quoniam [i 1Kb] quos praescivit, et praedestinavit; quos praedestinavit, hos et vocavit, illos et magnificavit. Vere enim magnificavit Dominus misericordiam suam super vos, et in reges per suum apostolum beatum [Col. 1174C] Petrum vos unguens defensores sanctae suae Ecclesiae atque fidei orthodoxae constituit, ut participes, in hoc bono opere, vestri Christianissimi efficiamini genitoris, pro quo digna vobis erit in coelestibus regnis cum eo concessa remuneratio, et cum omni eritis sanctorum computati collegio.

Interea reversus ad nos Petrus primus defensorum missus noster detulit nobis, quas direxistis, litteras; quibus relectis, magna cor nostrum repletum est laetitia. Per has quippe innotuistis, excellentissimi atque praecellentissimi filii, vos semper in amore beati Petri, et spiritualis matris vestrae, sanctae Dei Ecclesiae, atque nostro, esse permansuros, et viriliter decertaturos pro ipsius sanctae [Col. 1174D] Dei Ecclesiae atque fidei orthodoxae defensione. Et quidem nobis, boni praecellentissimi reges, de vestra firma hujuscemodi constantia omnino confidendum est, magnam post Deum in vobis habentes spem. Sed omnipotens Dominus, qui dives est in misericordiis, ad perfectam vos perducat aetatem, tribuens vobis longaeva ac felicia tempora, corroboretque in vobis fortitudinem brachii sui, atque victores vos super omnes barbaras efficiat nationes, dilatans regni vestri terminos, atque de vestro praeclaro [Col. 1175A] semine super regale solium potentiae vestrae usque in finem saeculi sedere permittat, pro aeterna sanctae suae Ecclesiae universali exaltatione et fidei orthodoxae defensione.

Sed peto, excellentissimi filii, ut imitatores vestri Christianissimi genitoris efficiamini, ejusque Deo placita sequentes vestigia, ut sicut ipse operibus omnibus gentibus demonstravit, ita quoque et vos bonum quod coepistis opus perficere studeatis, et viriliter cum eo decertare, quatenus amplissima sanctae Dei Ecclesiae procuretur exaltatio, dum vestro auxilio beatus Petrus receperit justitias suas, dignamque ex hoc coram Deo et angelis ejus, eodem principe apostolorum beato Petro interveniente, coelestium praemiorum recipiatis remunerationem, et [Col. 1175B] vestri nominis memoria [a 1Kb] laudabilis maneat in saeculum saeculi divulgata. Deus autem omnipotens, qui cuncta ex nihilo suae potentiae verbo firmavit, suis vos divinis adhaerere faciens mandatis, vestra in beneplacito suo dirigat studia, tribuatque vobis prudentiae industriam, qualiter regni culmen gubernare valeatis, atque adversantium gentium nationes vestris subjiciat pedibus, et sicut in praesenti vita regalem vobis concessit dignitatem, ita quoque et coelestia vobis conferat praemiorum gaudia.



EPISTOLA XXIII. Item exemplar epistolae ejusdem papae ad domnum Carolum et Carolomannum reges directae, in qua continentur gratiarum actiones et uberrimae benedictiones.

Domnis excellentissimis filiis Carolo et Carolomanno [Col. 1175C] regibus Francorum et patriciis Romanorum, Paulus papa.

Missam relationem excellentiae vestrae, deferentibus [Col. 1176A] harum gerulis, Droctegando scilicet et religiosis abbatibus, suscipientes votivo sumus incolumitatis vestrae nuntio relevati, optantes ut vitam actusque vestros sua misericordia Dominus et protegat et disponat, atque ad perfectam perducat aetatem. Per easdem siquidem syllabas innotuistis maximam vos tenere verecundiam in id quod interim munerum commoda per harum latores nobis dirigere non valuistis. Sed quid est, dulcissimi atque amantissimi filii, victoriosissimi reges, quod nos muneribus vestris laetificare inhiatis? Nulla enim alia munera desideramus, quam vestrae incolumitatis prosperitatem sedule addiscere, et de vestris profectibus gratulari. Haec est locupletatio nostra [b 1Kb] vestram, quam inhianter amplectamur, exsultationibus [Col. 1176B] jucunditatem. Haec est exaltatio sanctae Dei Ecclesiae, et defensio fidei orthodoxae, vestrae protectionis integritas. Vos quippe Dominus elegit prae omnibus regibus, et liberatores sanctae suae catholicae et apostolicae constituit Ecclesiae, et in reges per manus beati Petri ungui dignatus est.

Sed omnipotens Dominus, per quem reges regnant, ad perfectam vos perducat aetatem, et solium regni vobis, vestroque praeclaro semini, aevis prosperisque temporibus ad exaltationem sanctae suae Ecclesiae, et amplissimam Christianorum orthodoxae fidei defensionem concedat possidendum, tribuens vobis e coelo victorias, omnesque barbaras nationes vestris Deo imitabilibus subjiciens vestigiis, et aeternae vitae gaudia largiri dignetur; quatenus sicut in [Col. 1176C] praesenti vita regnatis, et venturo in saeculo cum Christo regnare mereamini; dicatque omnis populus: [c 1Kb] Amen, fiat, fiat. Bene valete.



EPISTOLARUM PAULI LABBEANA SYLLOGE.
[Col. 1175]


EPISTOLA PRIMA. PAULI ELECTI PAPAE I [a 1Kb] AD PIPPINUM REGEM. De ipsius electione ad pontificatum, ante consecrationem scripta. Spondet se in ea fide et concordia, quam Stephanus decessor ejus Pippino regi pactus est, cum suis permansurum.
[Col. 1175D]

Domino excellentissimo filio Pippino Francorum et patricio Romanorum, Paulus diaconus, et in Dei nomine electus sanctae sedis apostolicae.

Cum gravi gemitu, et immenso moerore cordis, innotescimus a Deo protectae excellentiae tuae, pontentissime victor rex, Dei vocatione de hac luce ad aeternam requiem esse subtractum sanctae recordationis dominum et germanum meum Stephanum papam, in cujus etiam transitu et ipsi lapides, si dici [Col. 1176C] potest, nobiscum flentes lacrymaverunt. In cujus apostolatus ordinem a cuncta populorum caterva mea infelicitas electa est. Et dum haec agerentur, convenit Romam Immo Christianissimae excellentiae [Col. 1176D] tuae missus; et cum eo loquentes una cum nostris optimatibus, aptum perspeximus eum hic detineri, donec Dei providentia sacra apostolica benedictione illustrati fuissemus, et tunc plenius satisfactus de nostra vel cuncti populi puritate et dilectione, quam erga tuam benignissimam excellentiam et cunctam gentem Francorum gerimus, eum ad vos repedandum cum nostris missis apostolicis absolveremus. Quoniam nos pro certo cognoscas, excellentissime et a Deo protecte noster post Deum auxiliator et [Col. 1177A] defensor rex, quod firmi et robusti usque ad animam et sanguinis nostri effusionem, in ea fide et dilectione et charitatis concordia, atque pacis foedere, quae praefatus beatissimae memoriae dominus et germanus meus sanctissimus pontifex vobiscum confirmavit, permanentes, cum nostro populo permanebimus usque in finem. Unde et indesinenter extensis palmis ad coelum pro vitae incolumitate excellentiae tuae, atque dulcissimorum filiorum, et excellentissimae reginae sospitate, Domini Dei nostri exoramus clementiam, ut semper tuum auxilium et firmissima protectio extendatur super nos. Incolumem excellentiam tuam gratia superna custodiat.



EPISTOLA II. AD PIPPINUM REGEM. Accusat inter caetera Desiderium regem quod promissas Ecclesiae Romanae civitates non restituat, oratque ut illum ad has reddendas impellat, et ne aliis litteris suis, quas de laxandis ejus obsidibus illius impulsu scripsit, fidem habeat.
[Col. 1177B]

Domino excellentissimo filio, et nostro spirituali compatri Pippino regi Francorum et patricio Romanorum, Paulus papa.

Quoties perspicua eximietatis vestrae merita mystica consideratione cernens cordis oculis confero, oppido me admirari convenit intemeratam superfluamque excellentiae tuae mentis constantiam, et ferventissimum affectum, quem circa Dei amorem et ejus principis apostolorum incessanter gestas, quoniam Deo magis quam hominibus favere niteris. Unde perspicuum est vos prae omnibus regibus et [Col. 1177C] potentibus piis pellere operationibus, quia assumpto coelesti triumpho ultro te, excellentissime fili et spiritalis compater, ad liberandam Dei Ecclesiam adhibuisti. Et ideo ut ipsum piae operationis vestrae certamen effectu mancipetur, crebro nos congruit, sicut liberatori ipsius sanctae Dei Ecclesiae, et ejus peculiaris populi, apostolicos dirigere apices. Primum omnium nobis super omnia nectarea et dulcia existit desiderabilia prosperitatis vestrae gaudia addiscere; deinde vero quae sanctae Ecclesiae Dei et nobis consistunt necessaria quantocius intimare, ut vera, excellentissime fili, et noster spiritalis compater, agnoscas non pridem per apostolicas litteras eximietati tuae innotuisse, quae in his partibus a [Col. 1177D] Desiderio Longobardorum rege impie peracta sunt, atque crudeliter perpetrata. Igitur dum tam perniciosam ejus operationem cerneremus, aptum prospeximus praesentem fidelissimum vestrum missum Rodbertum hic apud nos detinere, quatenus quid coepta jam fati Desiderii regis vel Longobardorum populi malitia pareret praesentaliter agnoscens atque conspiciens, vestram certiorem reddidisset eximiam praecellentiam. Etenim sicut pridem, ecce et nunc innotescimus a Deo servatae excellentiae vestrae quod praefatus Longobardorum rex Pentapolensium per civitates transiens, quas beato Petro pro magna animae vestrae mercede contulistis, ferro et igne omnia sata et universa quae ad sumptus hominum pertinent consumpsit; sicque Spoletinum et Beneventanum, [Col. 1178A] qui se sub vestra a Deo servata potestate contulerunt, ad magnum spretum regni vestri desolavit, atque ferro et igne eorumdem ducatuum loca et civitates devastavit; et comprehensum Albinum ducem Spoletinum, et cum eo satrapas, qui in fide beati Petri et vestra sacramentum praebuerunt, infixis in eis pessimis vulneribus, in vinculis detinet. Appropinquante autem eo Benevento, illico dux Beneventanus fugam arripuit in Otorantinam civitatem; et dum immineret ut ex ipsa sua civitate exire eumdem ducem suaderet, nequaquam in eo suam adimplens voluntatem, constituit ducem alium in eodem Beneventano ducatu, nomine Arigis. Et confestim dirigens Neapolim idem Desiderius rex, accersivit Georgium imperialem missum, qui ad vos [Col. 1178B] in Franciam directus fuerat, cum quo nefaria clam locutus est, iniens cum eo consilium, atque suas imperatori dirigens litteras, adhortans eum, ut suos imperiales dirigat exercitus in hanc Italiam provinciam; et ipse Desiderius cum universo Longobardorum populo professus est, Deo sibi contrario, auxilium praefatis imperialibus exercitibus impertire, quatenus ex una parte ipsius exercitus, et ex alia idem Desiderius cum universo Longobardorum populo, utrique dimicantes Ravennatium civitatem comprehendere queant, suamque imperator, quod Dominus non permittat, adimplere valeat in quocunque voluerit voluntatem. Nam et cum eodem Georgio imperiali misso constituit ut dromonum Siciliae stolus in Otorantina civitate dirigatur, ut [Col. 1178C] tam Graeci quam Longobardi ipsam obsidentes comprehendere valeant civitatem, eamque concedat imperatori cum hominibus et facultatibus quae in ea consistunt, et tantummodo ducem illum atque ejus nutritorem Joannem praedicto regi restituat. Post vero dissolutionem eorumdem ducatuum, conjunxit hic ad nos Romae idem Longobardorum rex; et cum eo loquentes, nimis eum adhortati sumus, et per sacratissimum corpus beati Petri, atque etiam per tuam a Deo protectam excellentiam, fortiter illum conjuravimus, ut civitates illas, id est Imolam, Bononiam, Auximum, et Anconam, quas nobis praesentialiter, simul per vestros missos, id est Folradum Deo amabilem abbatem, atque Rodbertum, excellentissimae [Col. 1178D] Christianitati tuae, et per te etiam beato Petro apostolorum principi pollicitus est redditurum, restituere deberet. Quod minime acquiescere inclinatus est: sed simulans, ut certe stropharius, varias occasiones adhibuit; inquiens ut si suos quos illic Francia habere videtur, obsides reciperet, tunc in pacis concordia nobiscum conversaretur. Unde petimus te, excellentissime fili et spiritualis compater, et obnixe deprecamur a Deo inspiratam eximietatem tuam, ut jubeas perfectam liberationem sanctae Dei Ecclesiae, et ejus peculiaris populi exercere; et ita id quod magna animae tuae mercede beato Petro pollicitus es, firmiter permanere: ipsumque Desiderium Longobardorum regem fortiter constringere digneris, ut prolatam a Deo promissionem beato Petro protectori [Col. 1179A] vestro restituere debeat atque in omnibus adimplere. Tuique studii sit, bone potentissime rex, sicut coepistis, perfectius hanc sanctam Dei Ecclesiam et ejus peculiarem populum de hostium incursione eruere: ut, annuente Deo, certamen benignae operationis tuae uberrime fecundetur; quatenus in die adventus Domini Dei et Salvatoris nostri Jesu Christi, luceas sicut radiantissimus sol inter universos reges et potentes, atque ipsam sanctam Dei Ecclesiam, et ejus populum tuo adminiculo ereptum, divinae majestati, absque ulla laesionis saevitia, offerre, et tunc centuplum remunerationis ab eodem Domino Deo nostro judice percipere, et vitam aeternam possidere merearis. Conjuro te, fili excellentissime, per omnipotentem Deum et ejus principem [Col. 1179B] apostolorum beatum Petrum, ut benigno intuitu et libentissimo animo nostras preces audire jubeas: ut et Deus tibi omnipotens, in his quae ejus potentiam deprecatus fueris, suae divinitatis aures inclinet, et victorem te super omnes barbaras nationes faciat. Omnes enim omnino gentes quae super faciem universae terrae consistunt compertum habent tuum certamen, quod ad defensionem sanctae Dei Ecclesiae adhibuisti, et magnum te ac praecipuum regem laudabiliter asserunt. Sed et nos bonam tuam famam longe lateque protelare atque dilatare non desistimus, in eo quod certe post Deum sicut murum inexpugnabilem tuam firmissimam fidem in nostro pectore conferimus, magnam in te post Dei praesidium [Col. 1179C] possidente spei fiduciam: quod et plerumque ob tuae immaculatae promissionis fideique meritum consecuturi sumus. Etenim magnopere praesente nostros missos, id est reverentissimum, sanctissimum fratrem et coepiscopum nostrum Georgium, atque dilectum filium nostrum Stephanum presbyterum, ad vestram a Deo custoditam excellentiam misimus; dumque vestris Deo amicabilibus vestigiis fuerunt una cum Rodberto fidelissimo vestro misso praesentati, cuncta viva voce Christianissimae excellentiae tuae quae acta sunt, et rei exigit meritum, nobisque necessaria existentia intimabunt. Maximo namque desiderio noster anhelabat animus; apostolicas excellentiae vestrae dirigere litteras salutationis ac visitationis, ob causam rerum eventus significandum, [Col. 1179D] et minime valuimus, imminentibus circumquaque Longobardorum regis insidiis. Attamen ecce jam duas apostolicarum litterarum assertiones excellentiae vestrae clam per maximam industriam misimus, et ignoramus si ad vos ipsae pervenerint litterae. Unde ambigimus ne a Longobardis comprehendantur. Pro quo et nunc per praenominatos nostros missos alias vobis litteras misimus, quasi obtemperantes praefati Desiderii regis voluntati, ad suos hospites absolvendum, et pacem confirmandum. Sed bone excellentissime fili, et spiritalis compater, ideo istas litteras tali modo exaravimus, ut ipsi nostri missi ad vos in Franciam valerent transire: quoniam si hoc non egissemus nulla penitus ratione per Longobardorum fines transire valuissent. Sed susceptis [Col. 1180A] ipsis litteris, earum seriem nullo modo perficiatis, neque praefatos hospites permittatis parti Longobardorum restituere. Potius autem conjuramus te, excellentissime fili et spiritalis compater, per Deum vivum, et corpus beati Petri, ut fortiter ipsum Desiderium vel ejus Longobardorum gentem constringere jubeas, quatenus praefatas quas pollicitus est civitates tuae mellifluae excellentiae, et per te beato Petro fautori tuo restituat: quoniam nullam, ut praefatum est, de his quae primitus pollicitus est, cum eo firmam valuimus stabilire convenientiam. Oramus autem omnipotentem Deum, ut pio intuitu de throno majestatis suae super vos vestrumque regnum respiciat, et sua dextera excellentiam vestram circumtegat, atque in omnibus muniat, et praesentis [Col. 1180B] vitae cursum salubriter exsequi, et regni potentiam gubernare permittat per plures annorum metas, una cum excellentissima et a Deo servata filia, et spiritali nostra commatre, atque amantissimis vestris meisque filiis, et gaudeatis de eorum florigero germine: et mittat omnipotens Deus, ut semen vestrum splendidissimum usque in finem mundi idem regni fruatur culmen, etiam venturo in saeculo infinita gaudia cum sanctis et electis suis vobis concedat: quatenus sicut in praesenti vita, et in futura beatitudine adepti promissam vobis mercedis coronam, cum Christo regnare mereamini. Incolumem excellentiam vestram gratia superna custodiat.


EMBOLUM.

[Col. 1180C] Pro verae benedictionis causa direximus vobis appallateam unam spatham, ligatam in gemmis cum balteo suo: annulum unum, habentem hyacinthum: storacinum pallium unum, habentem paones. Quam parvam benedictionem petimus ut excepta injuria suscipere jubeatis. Dominis Carolo et Carolomanno, pro magna apostolica benedictione, annulos singulos, habentes hyacinthos.



EPISTOLA III. AD PIPPINUM REGEM. Laudat Pippinum et gratias agit quod adventantibus ipsis legatis, Remigio fratre et Authario duce, Desiderius rex civitates et patrimonia Ecclesiae ex parte restituerit, partem alteram in certum tempus redditurum se condixerit.

[Col. 1180D] Domino excellentissimo filio et nostro spiritali compatri Pippino regi Francorum et patricio Romanorum, Paulus papa.

Quia excellentia vestra merito bonorum operum superno examini fuerit comprobata, ipsis jam in manifesto rerum exhibitarum effectibus demonstratum est.



EPISTOLA IV. AD PIPPINUM REGEM. Conqueritur iterum de Desiderio rege, quod promissam legatis integram restitutionem non praestet, et de comminatoriis litteris quas scripserat. Orat Pippinum, ut tres legatos Ecclesiae causa mittat.

Domino excellentissimo filio, et nostro spiritali compatri, Pippino Francorum regi et patricio Romanorum Paulus papa.

[Col. 1181A] A Deo institutae praecellentiae vestrae his nostris apostolicis syllabis, bone potentissime rex, fili excellentissime, et spiritalis compater, sicut nostro post Deum liberatori, ea quae ad agnitionem nostram de diversis adveniunt partibus, summopere innotescere studemus. Agnoscat siquidem eximietas vestra, intimasse nobis quosdam sincerissimos fideles spiritalis matris vestrae sanctae nostrae Ecclesiae, quod sex patricii, deferentes secum trecenta navigia, simulque et Siciliensem stolum, in hanc Romanam urbem absoluti a regia urbe ad nos properant. Quid ii velint agere, aut pro qua diriguntur causa, rei veritatem ignoramus: hoc tantum nobis nuntiatum est quod ad nos progredi, et ad vestram summe laudabilem praecellentiam in Franciam ingredi sunt [Col. 1181B] dispositi: eademque nobis destinatas litteras infra haec nostra scripta vestrae excellentiae direximus intuendas. Itaque et hoc conservandae eximietati vestrae innotescimus, quod quemadmodum in praesentia missorum vestrorum constitit cum Desiderio Longobardorum rege, ut nostras Romanorum justitias ex omnibus Longobardorum civitatibus plenius primitus acciperemus, et ita postmodum ad vicem ex omnibus nostris civitatibus integras Longobardis laceremus justitias; freti in hujuscemodi ejus pollicitatione, quam in praesentia praedictorum missorum vestrorum exhibuit, nostros missos direximus ad easdem recipiendas faciendasque justitias. Ipse vero varias adhibens occasionum versutias, nequaquam nobis primitus, ut constitit, plenarias de [Col. 1181C] omnibus suis civitatibus facere voluit quas exquirimus justitias, et ita demum suas in integro ex omnibus nostris civitatibus recipere: sed sigillatim tantummodo de una civitate facere, et de alia recipere maluit; volens per hoc dilationem inferre, ne pars nostra Romanorum propriam consequatur justitiam. Et ecce nostri missi nihil impetrantes ad nos sine effectu reversi sunt. Et plures depraedationes ex tunc, atque multa et inaudita mala in nostris immittit finibus. Unde ecce suas confestim direxit litteras, per quas confidens in sua ferocitate, Deum prae oculis non habens, nec beatum principem apostolorum Petrum metuens, comminationes nobis direxit, et inania detractionum verba protulit. Quas et de [Col. 1181D] praesenti, infra hanc nostram exarationis seriem, vestro praefulgido et a Deo instituto culmini direximus, ut earum praecelsa eximietas vestra agnoscens textum, consideret quanta sit ejus malitia, et elationis cordis superbia, in id quod contra beatum Petrum, et vestram regalem potentiam se erigens, malitias nobis comminatur inferre. Sed nos spem nostram, post Deum, sicut inexpugnabilem murum, firmissimam in vestram a Deo corroboratam excellentiam habemus. Pro quo flexo poplite petimus, et per nos etiam beatus Petrus apostolorum princeps vestram aggreditur eximiam praecellentiam, quatenus inspiratus ob omnipotente Deo, qui vos sanctae suae Ecclesiae defensorem ac liberatorem constituit, salutem nostram amplissime procurare, et contra omnium [Col. 1182A] nostrorum inimicorum ferocitatem et arrogantiam solitus auxiliator et protector noster existere jubeas, Christianissime et spiritalis compater, quatenus lucratissimum praemium a Redemptore nostro Domino Deo, intercedente beato Petro apostolorum principe, consequi mereamini; et sicut terrenum, ita et coeleste regnum cum sanctis et electis Dei per infinita saecula consequi mereamini. De omnibus vero subtili enarratione praesenti Coniberto vestro fidelissimo vasso injunximus cuncta liquidius vestrae regali potentiae suggerere. Sed et hoc obnixe postulamus benignam excellentiam vestram, ut missos vestros aptos, quales vobis placuerint, ad nos dirigere debeatis, qui in nostro inveniantur esse auxilio: unus tamen ex eis usque Ticinum properare debeat, ut [Col. 1182B] dum cum Desiderio rege locutus fuerit, quidquid ei in responsis reddiderit, vestrae excellentiae renuntiet: reliqui vero duo cum vestro dispositu et ordinatione apud nos conjungere festinent, ut in nostro, ut dictum est, consistant auxilio. Incolumem excellentiam vestram gratia superna custodiat.



EPISTOLA V. AD PIPPINUM REGEM. De sacra mensa Stephano papae a Pippino rege donata; quo ritu Romae ab ejus missis ad beati Petri confessionem oblata, et a Paulo papa suscepta atque consecrata sit.

Domino excellentissimo filio et nostro spiritali compatri Pippino regi Francorum et patricio Romanorum [Col. 1182C] Paulus papa.

Cum maximo honorificentiae conatu, et dilectionis affectu, quas praeclara excellentia vestra misit litteras, ferentibus Andrea et Gunderico solertissimis viris, Christianitatis vestrae missis, acceptantes suscepimus. Et post alia: Interea praecellentissime ac benignissime rex Christianissime fili et spiritalis compater, suscepimus et mensam illam, quam olim sanctae recordationis domino et germano nostro beatissimo Stephano papae, et per eum beato Petro apostolo obtulistis. Quam et cum hymnis et canticis spiritalibus, litaniae laudes solemniter Deo referentes, infra aulam ipsius principis apostolorum introduximus: quamque vestri missi in sacram confessionem, [Col. 1182D] super corpus scilicet ejusdem coelorum janitoris ex vestri persona obtulerunt. Quam et chrismate unctionis sanctificantes, et sacram oblationem super eam imponentes, sacrificium laudis Deo omnipotenti pro aeterna animae vestrae remuneratione et regni stabilitate obtulimus; decernentes apostolica censura sub anathematis interpositione, nulli unquam licere eam ab Ecclesia beati Petri alienare. Et ecce memoriale vestrum in eadem apostolica aula fulgens permanet in aeternum: cujus remunerationem vos credite a justo retributore Domino Deo, et beato apostolorum principe Petro, in coelestibus regnis adepturum. De Georgio itaque et Petro quod innotuistis omnino agnovimus. Sed hoc in vestrae voluntatis arbitrio relaxamus, ut qualiter vobis placuerit, ita ex eis [Col. 1183A] agatis, sive illos apud vos detinendo, sive etiam ad nos absolvendo: quoniam omnino quae vobis placita sunt, et nobis omnino congrua et prospera esse videntur. Praefati denique missi vestri omnia quae a vobis injuncta exstiterunt liquidius nobis retulerunt; de quibus ad singula responsum reddidimus, eosque de cunctis informatos ad vos enarrandum absolvimus. Omnipotens autem Dominus, qui dives est in misericordia, suae extensionis brachio vos continua defensione protegat, et omnes adversarios ac rebelles vestris regalibus subjiciat vestigiis, tribuens longaeviter ac salubriter, una cum excellentissima filia et spiritali nostra commatre, benignissima regina, et amantissimis natis Carolo et Carolomanno, excellentissimis regibus et patriciis Romanorum, atque Gisila [Col. 1183B] nobilissima, regni gubernacula possidenda, et aeterna gaudia cum sanctis et electis perfruenda. Incolumem excellentiam vestram gratia superna custodiat.



EPISTOLA VI. AD PIPPINUM REGEM Gratias agit de misso ad se sabano, in quo Pippini filia sacris undis abluta suscepta fuerat, et quo pacto exceperit significat.

Domino excellentissimo filio, et nostro spiritali compatri, Pippino regi Francorum et patricio Romanorum, Paulus papa.

Lator praesentium litterarum solertissimus Vulfardus, eximietatis vestrae fidelissimus, plenas jucunditate [Col. 1183C] nobis attulit litteras, quas et cum ingenti laetitia mancipantes, atque lectioni reserantes, magna exsultatione ovantes relevati sumus; agnito scilicet per eas praefulgido excellentiae vestrae dilectionis affectu erga apostolicam sanctam Romanam Ecclesiam, atque fautorem vestrum, coelorum regni janitorem, principem apostolorum beatum Petrum a vobis exhibito. Qua de re juges omnipotenti Deo efficacius persolvimus grates, profecto dum tam praecipuum fortissimumque virorum his in diebus sanctae suae contulit Ecclesiae tutorem. Interea, Christianissime Dei providentia victor rex, gemina festivitatis peregimus gaudio, in eo quod optata cordis adepti desideria, in vinculo spiritalis foederis pariter sumus annexi. Praefatus nempe sodalitatis [Col. 1183D] vestrae illustris missus pretiosissimum nobis supernae gratiae munus attulit, [a 1Kb] sabanum videlicet, in quo nostra dulcissima atque amantissima spiritalis filia sacratissimo lavacro abluta suscepta est. Quem et cum magna jucunditate, aggregata populi cohorte, infra aulam sacrati corporis auxiliatricis vestrae beatae Petronillae, quae pro laude aeterna memoriae nominis vestri nunc dedicata dignoscitur, celebrantes missarum solemnia, cum magno gaudio suscepimus; et per allatum eumdem sabanum eam tanquam praesentialiter nos suscepisse gaudemus. Unde quia amor fidei vestrum benignum ignivit cor, nobis [Col. 1184A] per vinculum spiritalis foederis adhaerendum, juxta quod domno et germano meo beatae recordationis sanctissimo Stephano papae spopondistis, magnas gratiarum actiones a Deo protectae excellentiae vestrae persolvimus; implorantes crebro divinam misericordiam, ut aevis vos ac prosperis in solio regni conservans tueatur temporibus, et magno gaudio de ipsius spiritalis nostrae filiae perfecta aetate vos jucundari permittat ad exaltationem sanctae suae Ecclesiae. Et quia copiosa nobis, ipsa Spiritus sancti scilicet compaternitatis gratia, quae opitulante Deo inter nos rata consistit, auctoritas fiduciam contulit, peto et deprecor, benignissime spiritalis compater, optime rex, ut coeptum redemptionis Dei Ecclesiae, et plenariae justitiae beati Petri perficere [Col. 1184B] jubeas bonum opus. Direxit quippe nobis insignis bonitas vestra per suos affatus, sibi innotescere adversantium causarum eventus. Unde certam a Deo protectam eximietatem vestram reddimus, nihil usque hactenus recepisse de his quae per nostros legatos excellentiae vestrae petendo mandavimus. Solite namque perfidi et maligni illi, in magna arrogantia cordis permanentes, nequaquam inclinantur justitiam beati Petri restituere. Tamen omnia, qualiter acta sunt, referentibus vestris missis agnoscere potestis; et subsequentem nostrum missum ad vos direximus, dignas vobis gratias de omnibus referentes, et cuncta per eum eximietati vestrae dirigimus in responsis de his quae inantea provenerint. Sergio vero archiepiscopo, juxta id quod vestrae innotuit [Col. 1184C] excellentiae, indesinenter imminemus, ut suae restituatur Ecclesiae. Petimus autem excellentem bonitatem vestram, ut reverentissimum et sanctum fratrem et coepiscopum nostrum Vulcharium, sicut praefatus beatae recordationis dominus et germanus meus sanctissimus Stephanus papa eum benignae eximietati vestrae commendavit, in omnibus commendatum habere jubeatis. His praelibatis, trinus et unus Deus noster sua vos extensionis dextera protegat, cum dulcissima conjuge, excellentissima regina, spiritali nostra commatre, atque amantissimis vestris meisque filiis, in solio regni sospites permanentes, et in praesenti vita, et in aeterna beatitudine uberrime concedat valere. Incolumem excellentiam vestram gratia superna custodiat.



EPISTOLA VII. AD PIPPINUM REGEM Petit auxilium adversus Graecos, qui Ravennam oppugnaturi nuntiabantur; oratque ut Desiderium quoque regem et alios ad ferendam opem excitet.
[Col. 1184D]

Domno excellentissimo filio, et nostro spiritali compatri, Pippino regi Francorum, et patricio Romanorum, Paulus papa.

Praecelsae et a Deo servatae Christianitati vestrae his nostris innotescimus apicibus, quod jam absolutis vestris missis, qui nuper ad nos conjunxerunt, [Col. 1185A] Vulchario videlicet sanctissimo fratre et coepiscopo nostro, et Felice religioso, et Ratberto viro illustri, conjunxit ad nuntium missum a fidelibus sanctae Dei Ecclesiae, spiritalis matris vestrae, qui vera semper nobis assolent indicare, significans nobis quod nefandi Graeci, inimici sanctae Ecclesiae Dei, et orthodoxae fidei expugnatores, Deo sibi contrario, super nos et Ravennatium partes irruere cupiunt, atque monitionem facere. Unde quia alibi, post Deum et beatum Petrum, nostra spes non est, nisi apud vestram nobilissimam excellentiam; ideo obnixis deprecationibus petimus te, excellentissime fili et spiritalis compater, ut jubeas propter Deum et reverentiam beati Petri salutem istius provinciae a vobis redemptae procurare, et confestim vestrum dignemini [Col. 1185B] dirigere Desiderio Longobardorum regi missum, ut si necessitas fuerit significata, auxilium nobis pro incursione eorumdem inimicorum impertire debeat. Praecipiens-Beneventanis, atque Spoletinis, seu Tuscanis nobis e vicino consistentibus, ut ipsi nostro occurrant solatio. Deprecantes et hoc a Deo institutam excellentiam vestram ut ad nos hoc adveniente Martio mense vestrum dirigere jubeatis missum, qui hic Romae nobiscum demorari debeat, ut ipse, si necessitas exegerit, apud Desiderium imminere debeat regem pro eodem nobis transmittendo solatio: quia, ut plenissime satisfacta est vestra excellentia, non ob aliud ipsi nefandissimi nos persequuntur Graeci, nisi propter sanctam et orthodoxam fidem, et venerandam Patrum piam traditionem, [Col. 1185C] et quam cupiunt destruere atque conculcare. Pro quo jubeat solite vestra benigna disponere excellentia, ut eorumdem inimicorum ad nihilum redigatur vesania, et perfectius haec provincia, vestro certamine redempta, et a vobis beato Petro pro remedio animae vestrae concessa, ab aemulorum insidiis tuta vestra consueta permaneat protectione, vobisque copiosa in coelis ascribatur merces, et nominis vestri laus, et universae gentis exaltatio, sicut et jam factum est, nunc multo amplius in universo orbe terrarum divulgetur; atque intercedente beato Petro victoriae triumphum e coelo vobis Dominus super omnes tribuat gentes; dum vestro auxilio confusis expugnatoribus sanctae orthodoxae fidei, pax et laetitia et observatio [Col. 1185D] Christianorum fidei in omnibus praedicata fuerit Ecclesiis, meritoque ex hoc coelestia vobis a Deo conferantur gaudia. Incolumem excellentiam vestram gratia superna custodiat.



EPISTOLA VIII. AD CAROLUM ET CARLOMANNUM, PIPPINI REGIS FILIOS. Laudat illos, et hortatur ut in tuenda Ecclesiae defensione parentum suorum vestigiis insistant.

Domnis nobilissimis atque excellentissimis filiis Carolo et Carlomanno regibus Francorum et patriciis Romanorum Paulus papa.

Olim omnipotens Deus, cernens populi sui Israelitici lamentationem, et impiam ab Aegyptiis illatam oppressionem, misertus est eis, mittens famulum [Col. 1186A] suum Moysem, per quem signa et prodigia exercens, eumdem suum eripuit populum, et per eum legem illis instruens, ad optatam eos perduxit requiem. Cui etiam Josue, ut praelietur bella Domini, annectitur; atque alios sui divini nominis cultores eis concessit auxiliatores. Sed in omnibus illis non ita complacuit ejus divina majestas, sicut in David rege, de quo ait: Servum meum secundum cor meum, in oleo sancto unxi eum (Psal. LXXXVIII); cui et regnum et semini ejus in aeternum gloriose tribuit possidendum. Sic enim, praecellentissimi atque nobilissimi filii, a Deo instituti reges, idem Dominus Deus noster in vestra Christianissima complacuit excellentia, atque in utero matris vos sanctificans, ad tam magnum regale pervexit culmen, mittens apostolum [Col. 1186B] suum beatum Petrum, per ejus nempe vicarium, et oleo sancto vos vestrumque praecellentissimum genitorem ungens, coelestibus replevit benedictionibus, et sanctam suam catholicam et apostolicam Ecclesiam, atque orthodoxam Christianorum fidem vobis commisit exaltandam, atque viriliter defendendam. Quod profecto excellentissimi filii, Spiritus sancti gratia repleti, et coelesti protectione adjuti, agere totis nisibus statuistis, et vestro auxilio atque certamine ipsa sancta Dei Ecclesia, spiritalis mater vestra, ab inimicorum insidiis liberata, exsultat in Domino Jesu Christo, et in conspectu divinitatis vestra effulgent pia opera, et cum David atque Salomone regibus, et caeteris Dei cultoribus, vestra in coelestibus regnis ascripta sunt nomina. Interea dum tanto vestro [Col. 1186C] beneficio dignoscimur esse relevati, amor nos hortatur, Christianissimi ac dulcissimi filii, de vestra prosperitate sedule addiscere, in Domino gratulari. Et ideo visitationis atque salutationis paterno affectu his nostris apostolicis apicibus persolvimus vinculum, magnopere praesentem Petrum, primum defensorum sanctae nostrae Ecclesiae, nostrumque fidelem missum ad vestram dirigentes excellentiam, quatenus desiderabilem nostra vice referat salutem. Quem petimus benigne a vobis suscipi, et de vestra per eum sospitate nos certos laetosque reddi; obnixe petentes, dulcissime filii, excellentiam vestram, ut pia vestigia sequentes, imitatores efficiamini Christianorum parentum vestrorum, avi nempe et proavi, atque excellentissimi et a Deo instituti magni regis genitoris [Col. 1186D] vestri et praecellentissimae genitricis verstrae a Deo conservandae reginae; qui vere prae omnibus regibus fideles Deo et beato Petro esse comprobantur, quorum merita in coelestibus regnis fulgent. Unde et petimus misericordissimam Dei nostri longanimitatem ut sua vos gratia protegens aevis et prosperis temporibus regalia sceptra concedat perfruenda, dilatans terminos regni vestri, et victorias vobis de coelo tribuat, omnesque adversarios vestris prosternat vestigiis, et sicut terrenum, ita et coeleste regnum vobis per infinita saecula tribuat possidendum. Bene valete.



EPISTOLA IX. AD PIPPINUM REGEM. Monachos a Remedio Pippini fratre Romam missos ad discendam psalmodiae modulationem, Simeonis prioris scholae cantorum disciplinae traditos esse, ut postulabat.
[Col. 1187A]

Domno excellentissimo filio, et nostro spiritali compatri, Pippino Francorum regi et patricio Romanorum, Paulus papa.

Cum charitatis amor quem erga vestram a Deo illustratam insignem gerimus excellentiam nostro enucleatius vigeat cordi, curae idcirco nostrae existit, excellentissime regum, vestrae gnaviter et praeclarae totis obtemperare nisibus voluntati: praesertim dum [Col. 1187B] et amplissimo vestrae excellentiae praesidio relevati, et post Deum ab insidiatorum videamur saevitia erepti. Et ideo quoties nobis relationum vestrarum apices perferuntur, gratuito acceptantes animo, confestim quod eorum textus eloquitur effectui satagimus mancipandum. Unde susceptis in praesentia Deo protectae excellentiae vestrae syllabis, nempe relectis, protinus cuncta quae ferebantur in illis libenter adimplevimus. In eis siquidem comperimus exaratum quod praesentes Deo amabilis Remedii germani vestri monachos Simeoni scholae cantorum priori contradere deberemus, ad instruendum eos in psalmodiae modulatione, quam ab eo apprehendere, tempore quo illic in vestris regionibus exstitit, nequiverant: pro quo valde ipsum vestrum asseritis germanum [Col. 1187C] tristem effectum, in eo quod non ejus perfecte instruxisset monachos. Et quidem, benignissime rex, satisfacimus Christianitati tuae, quod nisi Georgius, qui eidem scholae praefuit, de hac migrasset luce, nequaquam eumdem Simeonem a vestri germani servitio abstrahere niteremur. Sed defuncto praefato Georgio, et in ejus idem Simeon, utpote sequens illius, accedens locum, ideo pro doctrina scholae eum ad nos accersivimus. Nam absit a nobis ut quidpiam quod vobis vestrisque fidelibus onerosum existit peragamus quoquo modo. Potius autem, ut praefatum est, in vestrae charitatis dilectione firmi permanentes, libentissime, in quantum virtus suppetit, voluntati vestrae obtemperandum decertamus. [Col. 1187D] Propter quod et praefatos vestri germani monachos saepedicto contradidimus Simeoni, eosque optime collocantes, solerti industria eamdem psalmodiae modulationem instrui praecepimus, et crebo in eadem, donec perfecte eruditi efficiantur, pro amplissima vestrae excellentiae atque nobilissimi germani vestri dilectione, ecclesiasticae doctrinae cantilena disposuimus efficaci cura permanere: optantes de reliquo excellentiam vestram aevis ac prosperis temporibus in Domino valere et regni perfrui sceptro, atque triumphales de hostibus, intercedente beato Petro, consequi victorias. Incolumem excellentiam vestram gratia superna custodiat.



EPISTOLA X. AD FRANCOS UNIVERSOS. Gratias agit pro fideli opera Ecclesiae Romanae praestita. Laudat gentem Francorum, ejusque reges, et benedictiones uberrimas impertit.
[Col. 1188A]

Paulus servus servorum Dei omnibus dilectis nobis episcopis, et venerabilibus presbyteris, et abbatibus, atque religiosis monachis, gloriosis etiam ducibus et comitibus, seu universae Christo dilectae generalitati exercitus a Deo protecti regni Francorum constitutis.

Considerantibus nobis, et velut ignitam coram nostris aspectibus splendifluam Christo amabilis fortitudinis vestrae fidem, et laboriosum certamen adhibentibus, [Col. 1188B] quod liberationi sanctae catholicae et apostolicae Romanae Ecclesiae, quae vos verbo praedicationis peculiaritatis modo sinceros genuit filios, exhibere totis nisibus studetis, magna nobis admirandi inhaeret qualitas, et haec laudis praeconia vestro nomini, et benedictae generationi proferre in universo non desistimus orbe terrarum. O dulcissimi atque amantissimi nobis, quam vicissitudinis repensationem vestro exercitui conferemus? aut quae thesaurorum copiae dignae sint ad tot beneficiorum praesidia quae sanctae Ecclesiae contulistis? At licet in hoc mentis consideratio et possibilitas coarctetur vobis digna rependere, verumtamen est judex justus in coelis Dominus Deus noster, qui digna vestrorum retribuet operum merita. Vere enim elevatum est [Col. 1188C] nomen genti vestrae super multas generationum nationes, et regnum Francorum vibrans emicat in conspectu Domini; quod talibus benignissimis catholicae et apostolicae sanctae Dei Ecclesiae liberatoribus praeornatur regibus. Novus quippe Moyses, novusque David in omnibus operibus suis effectus est Christianissimus a Deo protectus filius et spiritalis compater, dominus Pippinus, Dei nutu victoriosissimus rex, per quem exaltata Dei Ecclesia triumphat, et fides catholica ab haereticorum telo illibata consistit. Et vos quidem, charissimi, gens sancta, regale sacerdotium, populus acquisitionis, cui benedixit Dominus Deus Israel, gaudete et exultate, quia nomina vestra regumque vestrorum exarata sunt in coelis, et merces vestra magna est coram Deo et angelis [Col. 1188D] ejus. Firmum quippe beatissimum Petrum apostolorum principem, cui a Redemptore nostro ligandi solvendique peccata in coelo ac in terra concessa est potestas, adepti estis protectorem. Sed omnipotens Dominus, ejusdem sui apostoli intercessionibus, benedicat, protegat, atque confortet, et corroboret Deo amabilem communitatem vestram, actusque vestros in beneplacito suo disponat, tribuens vobis a coelo victoriam, fines vestros dilatet, subjiciens excellentissimis regibus vestris omnes barbaras nationes, ad perfectam liberationem et exaltationem sanctae universalis Dei Ecclesiae, et fidei orthodoxae integritatem: detque vobis ea sapere quae illi sunt placita, et multo amplius corda vestra in amore beati Petri et [Col. 1189A] ejus apostolicae sedis illustret: fidelique studio ejus praeceptis apostolicis obtemperantes, et praesentis vitae cursum cum victoria et bona fama exsequi, et aeterna gaudia cum coeli civibus perfrui mereamini.



EPISTOLA XI, SIVE DIPLOMA PRO IMMUNITATE MONASTERII SANCTI HILARI GALIATENSIS SUB RAVENNATE ECCLESIA POSITI.

Igitur de divino nutu ante horum . . . annorum sanctae recordationis dominus et germanus noster beatissimus Stephanus, hujus apostolicae sedis praesul ad redimendam Italiae provinciam, simulque exarchatum Ravennatium de manibus gentium, Franciae properasset regionem; contigit, eo revertente, suum peragrariniter per monasterium beati Hilari, situm [Col. 1189B] in territorio Populiense: cessante aemulorum saevitia, gratissime atque cum maxima honoris humilitate susceptus est ab Anscauso quondam Popiliensi episcopo et abbate ipsius venerabilis monasterii: et . . . . eumdem beatissimum pontificem . . . . . praeditus quondam Anscausus episcopus affluenter ipsius itineris subsidia illi tribuit.

Et dum idem beatissimus praedecessor noster hujus apostolicae sedis antistes suo laborioso certamine provinciam illam, videlicet exarchatum Ravennatium, a jugo servitutis ditionis gentium Dei providentia redemit; tunc vicissitudinem propensi beneficii eidem Anscauso episcopo irrogans, praedictum monasterium diebus vitae suae fruendum illi concessit. Unde et nos hujusmodi concessi praesidii largitatem [Col. 1189C] sub apostolicae praeceptionis pagina confirmavimus, atque jurisdictioni sanctae nostrae Ecclesiae submisimus eum.

Nunc vero divina vocatione ipso Anscauso de hac migrante luce, agnoscentes rei veritatem, praedictum venerabile monasterium juris sanctae Ravennatis Ecclesiae a diuturnis existere temporibus, ideoque perpendentes contra omnem rationem esse ut ipse venerabilis locus a sancta Ravennate Ecclesia abstrahatur . . . . . . ea quae pridem pro subtractione ejus promulgata sunt incongrue atque irrationabiliter omnia irrita et invalida esse statuentes, statuimus.

Unde per hujus nostrae apostolicae praeceptionis paginam, denuo ipsum venerabile monasterium beati [Col. 1189D] Hilari cum omnibus ei pertinentibus sub jurisdictione Ravennatis Ecclesiae, atque reverendae fraternitatis tuae successorumque tuorum, perpetuis atque perennibus temporibus statuimus permanendum: et ut tuae . . . successoribusque tuis placuerit, perenniter ipse venerabilis locus disponatur. Statuentes apostolica censura sub anathematis interdictione, et divini judicis obtestatione, nulli cuilibet personae parvae vel magnae quoquo modo licere idem venerabile monasterium a jurisdictione sanctae Ravennatis Ecclesiae, atque tuae fraternae reverentiae successorumque tuorum auferre: sed etsi quodlibet monimen de eodem monasterio contrarium Ecclesiae vestrae Ravennati repertum fuerit, vacuum et inane esse decernimus. Datum Nonis Februariis, [Col. 1190A] imperante domno piissimo Augusto a Deo coronato magno imperatore, anno XL, et pacis ejus anno [Leg. post consulatum] XX [XIX], sed et Leone imperatore ejus filio anno VII, indictione 12.



EPISTOLA XII. AD JOANNEM ABBATEM. De ecclesia ac monasteriis a se erectis in paternis aedibus sub titulo sanctorum Stephani papae et martyris, et Silvestri papae et confessoris.

Paulus episcopus servus servorum Dei Icontie [Leontio] religioso presbytero et abbati venerabilis monasterii sanctorum Stephani martyris atque Silvestri confessoris Christi, et aliorum innumerabilium martyrum et confessorum Dei in eodem sancto monasterio a nobis annuente Deo fundato quiescentium, [Col. 1190B] et cum eo ipsi venerabili monasterio in perpetuum.

Inter diversa studiorum examina et varias humanae inconstantiae operationes, quae nimirum in hac temporali vita pertractantur, illa praesertim toto mentis nisu perficienda sunt quae ad laudem Domini Dei nostri et sanctorum ejus celeberrimum respiciunt honorem. Et profecto omnia sequuntur prospera, si primitus quae Deo sunt gloriosa, et sanctis ejus praefulgida, procuramus. Ob hoc nempe, dum divina Redemptoris nostri ineffabilis potentiae gratia in meam respicere dignata est exiguitatem magna cura insistere, et anhelante fere dilectionis affectu diuturna ejus benignitate ac misericordia procuramus laudes, et meorum ipsi offerre majestati desideria votorum. Atque ex hoc divinae illustrationis compunctus inspiratione, [Col. 1190C] vehementer, licet immeritus, procurare studui ea quae ad cultum Dei et dignam sanctorum pertineant venerationem, et maxima roborationis censura confirmare.

Quoniam valde me, fateor, optimis beneficiorum eorumdem sanctorum suffragiis apud divinam adjutum misericordiam, pro eo quod nullis virtutum profectibus mereor institutum, scilicet gravi peccatorum mole praegravatum, adeo magnum et terribile apostolicae sedis officium prosequi, nisi eorum praesidio divina me praevenerit dignatio. Verumtamen in hoc omnipotentiae suae cunctorum praescius conditor et redemptor Dominus noster Jesus Christus demonstrat indicia, quod ea quae apud eos ipsos despecta [Col. 1190D] sunt, nobis ad spem profectus, potentiae suae gratia illustrante, perducit, quod in me nimirum cernitur evenisse. Idcirco ingenti gratulationis laetitia refectus, laudem Domini loquitur os meum, cor et lingua benedicit sanctum nomen ejus, magnae pietatis clementiae congruenter confero vota.

Igitur cum per evoluta annorum spatia, diversa sanctorum Christi martyrum atque confessorum ejus foras muros hujus Romanae urbis sita antiquitus coemeteria neglecta satis manerent diruta, contigit postmodum ab impia Longobardorum gentium impugnatione funditus esse demolita. Qui etiam et aliquanta ipsorum effodientes martyrum sepulcra, et impia devastantes, quorumdam sanctorum depraedati, auferentes secum deportaverunt corpora. Et ex [Col. 1191A] eo tempore omnino desidiose atque negligenter eis debitus venerationis exhibebatur honor. Nam et (quod dici nefas est) etiam et diversa animalia in aliquantis eisdem sanctorum coemeteriis aditum habentia: illic etenim eorum existebant septa animalium, in quibus fetoris egerebant squalorem.

Unde conspecta eorumdem sanctorum locorum desidiosa incuria, et ex hoc valde ingemiscens, atque plurima doloris attritus moestitia, aptum prospexit; Deo annuente, eosdem sanctos martyres et confessores Christi, et virgines ex iisdem dirutis auferre locis. Quos et cum hymnis et canticis spiritalibus in hanc Romanam introduximus urbem, et in ecclesiam, quam noviter a fundamentis in eorum honorem construxi (intra moenia scilicet in domo [Col. 1191B] quae mihi parentali successione obvenit, in qua me natum constat atque nutritum) eorum sanctissima collocans condidit corpora. Ubi congregationem constitui monachorum speciali censura in honorem et in nomine beatorum Stephani papae et martyris, atque Silvestri papae et confessoris Christi. In quo veneranda eorum quiescunt corpora, monasterium virorum monachorum esse censui, scilicet ad modulationis exercendam psalmodiam, in perpetuum esse decrevi, constituens sedulas ibidem Domino Deo redemptori nostro referri laudes, et aeternam eorumdem sanctorum illic quiescentium venerationis memoriam ad gloriam divinae potentiae celebrari, atque pro dilatione atque stabilitate reipublicae, nec non et salute omnium fidelium Christianorum, et ob meorum [Col. 1191C] veniam delictorum quotidianas fundi preces, et debitum et condecentem eisdem omnibus Dei sanctis exhiberi honorem.

Quoniam dum ipsi martyres Christi, contemptis humanae gloriae blandimentis, atque diversa tormentorum supplicia perpessi, pro Christi sunt nomine capite truncati, et amici Dei effecti: omnino congruit ut sicut eorum animae in coelestibus regnis cum angelis triumphant, ita et in terris quoque eorum sacratissima corpora lucidissimis habitaculis collocata optime ab omnibus venerentur Christianis, dum nimirum impensius pro suis cultoribus divinam non resistunt implorare omnipotentiam. Ipsorum quippe me sanctorum confero praesidiis, confidens eorum [Col. 1191D] me suffragiis a peccatorum qua premor exui mole.

Et ecce, propitiante Domino, idem a nobis in eorum honorem fundatum monasterium diversis praediis atque rebus et possessionibus urbanis vel rusticis, et cunctis necessariis utensilibus optime ditantes, omnia quae ad concinnationem luminarium, et sedulam sacrificiorum oblationem, vel ea quae ad usus illic consistentium monachorum sufficiunt, concessimus, id est massas, fundos, casales, colonias, vineas etiam atque hortos, et oliveta, seu domos et hospitia, salinas, et aquimolas, vel piscarias, et reliqua possessionum praedia in diversis locis et civitatibus sita, simulque et servorum famulantium secum peculia. Addentes etiam, et sub jure et ditione ipsius nostri monasterii confirmantes aliqua monasteria et [Col. 1192A] venerabilia loca cum universis possessionibus et omnibus eis generaliter et in integro pertinentibus.

Haec nempe omnia loca, possessiones vel praedia urbana vel rustica, cum universis generaliter et in integro eis pertinentibus, ubi et quocunque loco et civitate consistunt, et a nobis jam praefato nostro monasterio concessa sunt, vel in posterum fuerint largienda, per praecepta pontificalia et caeteras monitiones ibidem sint vel fuerint confirmata, praesidente sacerdotali concilio, statuentes sancimus apostolica censura, et sub divini judicii obtestatione a nostris successoribus pontificibus servanda decernimus; ut in eodem venerabili monasterio perenniter permaneant, atque in ejus usu pro quotidiana sacrificii oblatione, in luminarium concinnatione, atque sustentatione [Col. 1192B] illic existentium monachorum sempiterno jure proficiant.

Unde et sub terribili et tremenda futura cavemus die adventus magni Domini nostri Jesu Christi, in qua judicaturus est vivos et mortuos et saeculum per ignem, etiam et maximis sub anathematis interdictionibus Domini nostri Jesu Christi, et B. Petri principis apostolorum auctoritate decernimus, nulli quoque modo nostrorum successorum pontificum licere, vel alicui magnae parvaeque personae, cujuscunque sit honoris praedita dignitate, qualibet exquisitiore ingenii arte dissolvere haec quae a nobis pro intuitu ad laudem Redemptoris nostri et honorem sanctorum ejus constituta sunt. Nec penitus ex iisdem locis vel possessionibus atque rebus et facultatibus, [Col. 1192C] familiis etiam et peculiis, vel quidquid ad idem venerabile monasterium pertinere dignoscitur, auferre; neque quoquo modo alienare; potius autem omnia, ut praelatum est, in eodem sancto loco perenniter in integro permaneant. Sed nec abbas, qui pro tempore curam ipsius monasterii gesserit, quoquo modo praesumat quemlibet locum qui in usu existit monasterii cuiquam locare aut venundare, nec quidquam ex rebus ei pertinentibus usurpare ac fraudare.

Statuentes interea et hoc decernimus, ut cuncta congregatio monachorum in eodem sancto consistentium monasterio in die Domino Deo nostro referant laudes, et debitum illic quiescentibus martyribus atque confessoribus Christi persolvant honorem: sed [Col. 1192D] etiam ei, qui vires subvenit [subjecit], amplissimas omnium Redemptori nostro studeant referre laudes; quoniam scriptum est: Et adjiciam super omnem laudem tuam (Psalm. LXX). Nam et hoc promulgantes sancimus, et per omnipotentis Dei nostri virtutem, sub terribili anathematis obligatione, omnes obtestantes decernimus, nullum unquam praesumere quamlibet contrarietatem aut malitiam in eodem nostro monasterio, vel pertinentibus ei causis inferre; sed magis pro Dei timore et maximo sanctorum ejus honore cuncti juvamina et auxilii opem ipsi vel pertinentibus ei causis atque utilitatibus ingerant, ut participes et ipsi hujus boni efficiantur operis, et mercedis praemia hujuscemodi beneficio ab omnipotenti Deo consequantur.

[Col. 1193A] Haec vero omnia a nobis ad laudem Redemptoris nostri promulgata, et ab universo sacerdotali concilio confirmata, et maximis obligationibus corroborata Deo vivo et vero decernimus perenniter conservanda. Si quis autem ex nostris successoribus pontificibus, aut ex quocunque homine (sic) potente vel inferiore, magna scilicet parvaque persona, cujuscunque sit honoris praeditus et dignitatis, praesumpserit quocunque argumento vel exquisita occasione haec quae a nobis ad cultum Dei statuta sunt destruere aut dissolvere, vel quoquo modo temerare, aut etiam frangere, et (quod non optamus) quemlibet locum aut possessionem, vel quidquid praedicto venerabili monasterio pertinere dignoscitur, auferre aut alienare ex eodem sancto loco conatus fuerit, sciat se [Col. 1193B] Domini nostri Jesu Christi, atque beati Petri principis apostolorum auctoritate, insolubili anathematis vinculo nodatum esse, et a regno Dei alienatum, contrarios sibi sentiens omnes eosdem sanctos martyres, et confessores, et virgines Christi, et cum ipsis ante tribunal Dei omnipotentis in tremenda examinis die judicii debeat cum eisdem sanctis facere rationes.

Ipsum enim judicem peto qui est retributor omnium, pro cujus laude haec nos constituisse dignoscimur, ut iram suae potentiae, omnibus hujus nostri apostolici constituti transgressoribus inferat, et insanabili ultionis vulnere percutiat cunctos qui praedictum nostrum monasterium laedere, vel contrariam [Col. 1193C] mentem in causis pertinentibus ei exhibere tentaverint, vel quidquam ex omnibus ei pertinentibus abstollere [abstrahere] praesumpserint: ut sit vita eorum laboriosa et pessima, nimisque lugubris, atque languentes deficiant, et suorum minime consequantur, nisi resipuerint, veniam delictorum, sententiam sumentes Ananiae et Sapphirae, qui mendacii noxa insepti [F., infecti] ante pedes apostolorum exspiraverunt. Contingatque eis sicut Dathan et Abiron, quos, aperiens terra os suum, vivos deglutivit. Et cum diabolo ejusque atrocissimis et deterrimis pompis, atque cum Juda traditore Domini nostri Salvatoris Jesu Christi, et omnibus impiis deputati in tartareo igne, et inexstinguibili incendio, et in voragine chaos demersi crementur in aeternum.

[Col. 1193D] Porro qui inventi fuerint monasterium nostrum defendere, quod ad laudem Dei et honorem sanctorum ejus constituimus, et omnia quae in hoc apostolico continentur constituimus, annexa custodientes, integra mentis sinceritate observaverint, a dextris Dei inveniantur in loco lucis constituti, et omnes sanctos Dei martyres, confessores et virgines Christi, qui in eodem venerabili monasterio quiescunt, firmos habeant protectores, eorumque suffragiis et in praesenti vita adjuventur, et in futura beatitudine coelestis regni gaudere cum angelis Dei et omnibus sanctis et electis per infinita consequantur saecula.


Subscriptiones episcoporum.
    Paulus episcopus sanctae catholicae et apostolicae [Col. 1194A] Romanae Ecclesiae huic constituto a nobis facto subscripsi.
    Joannes humilis episcopus sanctae Ecclesiae Nepesinae huic constituto a nobis facto interfui et subscripsi.
    Joannes humilis episcopus Ecclesiae Tiburtinae huic constituto a nobis facto interfui et subscripsi.
    Gratianus humilis episcopus Velitrensis Ecclesiae huic constituto a nobis facto interfui et subscripsi.
    Petrus humilis episcopus Ecclesiae Labicanensis huic constituto a nobis facto interfui et subscripsi.
    Parvus humilis episcopus sanctae Ecclesiae in Tribus Tabernis huic constituto a nobis facto interfui et subscripsi.
    Bonifacius humilis episcopus Ecclesiae Tifernae, [Col. 1194B] etc., ut supra.
    Domnus humilis episcopus Ecclesiae Maturanensis [Marturanensis], etc., ut supra.
    Epiphanius peccator episcopus Ecclesiae Perusinae, etc., ut supra.
    Constantinus humilis episcopus sanctae Ecclesiae Anagninae, etc., ut supra.
    Anastasius humilis episcopus sanctae Ecclesiae Senogaliensis, etc., ut supra.
    Leo humilis episcopus sanctae Ecclesiae Salernitanae, etc., ut supra.
    Petrus humilis episcopus sanctae Ecclesiae Cerensis, etc., ut supra.
    Leo humilis episcopus sanctae Ecclesiae Albanensis, [Col. 1194C] etc., ut supra.
    Gregorius humilis episcopus Ecclesiae Praenestinae, etc., ut supra.
    Jordanus humilis episcopus sanctae Ecclesiae Senensis, etc., ut supra.
    Adam humilis episcopus sanctae Ecclesiae Hortanae, etc., ut supra.
    Rodulphus humilis episcopus sanctae Ecclesiae Cellensis [Calpiensis, vel Vercellensis], etc., ut supra.
    Gregorius humilis episcopus sanctae Ecclesiae Silvae Candidae, etc., ut supra.
    Sunalbus humilis episcopus sanctae Ecclesiae Amerinae, etc., ut supra; et alii caeteri qui capere possumus: ita ibi.




Subscriptiones cardinalium.
    [Col. 1194D] Gregorius archipresbyter sacrae Romanae Ecclesiae tituli sanctae Balbinae.
    Philippus humilis presbyter sacrae Romanae Ecclesiae tituli sancti Marci.
    Gregorius sacrae Romanae Ecclesiae humilis presbyter tituli sanctae Anastasiae
    Theophilus sacrae Romanae Ecclesiae humilis presbyter tituli sanctae Sabinae.
    Eustochius humilis presbyter sacrae Romanae Ecclesiae tituli . . . . . .
    Stephanus humilis presbyter sacrae Romanae Ecclesiae tituli sanctae Caeciliae.
    Constantinus humilis presbyter sacrae Romanae Ecclesiae tituli sanctorum quatuor Coronatorum.
    [Col. 1195A] Marinus humilis presbyter sacrae Romanae Ecclesiae tituli sancti Laurentii qui vocatur Damasi.




Subscriptio trium episcoporum qui residui erant, sed defectu chartae absque subscriptione praeterierant.
    Suthinius episcopus Tranensis Ecclesiae.
    Leontius episcopus Amiterninae Ecclesiae.
    Stephanus episcopus Ferentinatis Ecclesiae.




Subscriptio reliquorum cardinalium.
    Theopemptus presbyter sacrae Romanae Ecclesiae tituli sancti Eusebii.
    Leontius presbyter sacrae Romanae Ecclesiae tituli sanctae Susannae.
    Eusebius presbyter sacrae Romanae Ecclesiae tituli Laurentii in Lucina.
    Benedictus presbyter sacrae Romanae Ecclesiae tituli [Col. 1195B] S. Marcelli.
    Clemens presbyter sacrae Romanae Ecclesiae tituli sanctae Anastasiae.
    Christophorus presbyter sacrae Romanae Ecclesiae tituli sancti Vitalis.
    Donatus presbyter sacrae Romanae Ecclesiae tituli sancti Sixti.
    [Col. 1196A] Andreas presbyter sacrae Romanae Ecclesiae tituli sanctae Mariae in Callisto.
    Saxolus presbyter sacrae Romanae Ecclesiae tituli sancti Cyriaci.
    Hermogenes presbyter sacrae Romanae Ecclesiae tituli sanctae Priscae.
    Petrus humilis archidiaconus sanctae sedis apostolicae.


Datum quarto Nonas Junii, imperante domino Constantino Augusto, a Deo coronato magno imperatore, anno quadragesimo primo, ex quo cum patre regnare coepit: et post consulatum ejus anno vigesimo primo, indictione decima quarta.


Porro in eadem membrana Pauli papae verbis haec addita reperiuntur.

[Col. 1196B] Mense Julii die decima nona introduximus in hoc oraculum corpus beati Silvestri episcopi et confessoris Christi. Mense Augusti, die septima decima introduximus corpus beati Stephani martyris atque pontificis, tempore Constantini et Leonis Augustorum, et Pippini excellentissimi regis Francorum et defensoris Romani, indictione quarta decima.



EPISTOLA PAULI PAPAE I, Quam nec Carolinus nec Labbeanus codices dederant.
[Wilkins, Concil. Mag. Brit. tom. I.]
AD ECGBERTUM EBORACENSEM ARCHIEPISCOPUM, ET EADBERTUM REGIS ANGLORUM FILIUM, Ut ablata ab eodem regis filio Forthredo abbati monasteria restituat.
[Col. 1195]

[Col. 1195C] Dilectissimo fratri Ecgberto archiepiscopo, sed et Eadberchto excellentissimo filio regi Paulus papa salutem.

Arbiter rerum et opifex, qui, solo verbo cuncta ex nihilo fingens, humanam (de) limo creavit naturam, trinus et unus Dominus Deus noster, cui machinae poli ac telluris materia perenni lege famulantur, ad hoc prudentissimam nobilitatem vestram dominicae plebis suae curam instituit exsequi, ut ea quae ad ejus divinae majestatis cultum respiciunt solerti cura inhianter perficere studeatis, quatenus [Col. 1195D] vestrae industriae praesidio protegatur eorum salus, qui hujus mundi latebrosis insidiis (non) carent. Etenim, nobis dilectissime, multorum relatione affatim comperimus efficaci solertia vos pollere. Et quia attentius de illa florigera vita, quae nullo terminorum succiditur fine, mente devota cogitare anhelatis, ideo libentissime ea, quae ad vestrae animae respiciunt salutem, per nostram apostolicam admonitionem, dilectionem, atque excellentiam vestram postulare aptum prospeximus. Itaque veniens ad limina protectorum vestrorum beatorum principum apostolorum, Petri ac Pauli, praesens Forthredus religiosus abbas retulit nobis, inquiens quod tria monasteria illi concessa fuissent a quadam abbatissa, id est, monasteria quae Staningagrave seu [Col. 1196C] Cuchawalda et Donaemuthe dicuntur. Quae videlicet, monasteria per vim ab eo tua abstulit excellentia et cuidam Patricio, fratri ejus, Moll nomine tribuit. De qua re nimis tristes effecti sumus, excellentissime fili, quoniam extra praeceptum Dei hoc omnino egisti. Et liquet profecto quod ad excidium animae tuae pertinet, dum eadem monasteria ab eo qui in officio divini cultus perseverat abstulisti, et qui in hujus mundi curis desudat concedere studuisti. Neque enim fas est, excellentissime fili, ut humani favoris magis intuitum quam Dei timorem prae oculis tuis adhibeas. Debuerat enim excellentissima prudentia tua de suis propriis opibus, locis, atque amoenis eidem venerabilibus praerogativa subsidii adminicula impertiri. Quoniam scriptum est: Honora Dominum [Col. 1196D] de tua propria substantia (Prov. III, 9). Quapropter hortamur solertiam vestram, et per apostolicam sedem admonemus, ut sibi vere obedientes, prout debetis, ob amorem protectoris vestri, praelato Forthredo abbati ipsa tria monasteria restituatis; quatenus, juxta quod a praefata abbatissa illi concessa sunt, sine qualibet ambiguitate aut infesta molestia perfrui mereatur, et secundum praeditam et insitam vobis solertiam cuncta venerabilia loca pro intuitu fovere et in omnibus protegere maturate. Atque quod ab eis ablatum est modis omnibus eisdem sanctis restituendum vestrae adhaereat curae, ut ex hoc prava vitiorum usurpatione amputata, nulli laicorum, vel aliae cuilibet personae, denuo licentia admittatur piorum pertinentia locorum invadendi, [Col. 1197A] sed magis vestro studio ea quae respiciunt ad religiositatis propositum impensius propagentur. Ex hoc enim, excellentissime fili, divinum assumes remunerationis [Col. 1198A] adminiculum, et contra hostis ferocis versutiam praevalebis, et aeternam procul dubio consequi promereberis vitam.




ANNO DOMINI DCCLXX.
ALANUS ABBAS.




[Col. 1197]
[NOTA.]

Hujus HOMILIARIUM manuscriptum inter alios codices Bibliothecae Buranae Bernardus Pezius, tom. III Anecdotorum, p. III, memorat his verbis:---»Alani abbatis S. Mariae Homiliarium. In cod. membr. in 4o ms., saeculi VIII vel IX, opus in duas partes tributum est. Prior continet homilias Patrum ab Adventu Domini usque ad Pascha; posterior reliquas usque ad anni ecclesiastici finem. Hoc videtur esse Sermonarium quod in Descriptione pecuniae et librorum a Kisyla regina ecclesiae Cochalonensi oblatorum recensetur. Caeterum hoc idem opus in aeque antiquo codice in folio asservatur in Bibliotheca Tegernseensi, ubi auctor Alanis vocatur. Ex hoc Tegurini agentes integram praefationem exscripsimus, quae sic incipit: Domini et Salvatoris nostri Jesu Christi gratia rutilante, opacitatis tenebris ab agro legis repulsis, atque mortiferum virus (ita cod.) legis litterae excluso, quasi quidam Evangelici aratores exstiterunt apostoli, etc. Finis praefationis hic est: Haec enim et alia quae infra tenentur vel sequuntur, ego Alanis ultimus omnium servorum Dei, nomine, non opere, vocatus abba in coenobio Sanctae Matris Domini intemeratae Virginis beatae Mariae, ob multorum equidem utilitatem in hoc corpore aggregare curavi.




ANNO DOMINI DCCLXX.
S. AMBROSIUS CADURCENSIS EPISCOPUS.




[Col. 1197]
NOTITIA HISTORICA.
(Ex Boll. Actis SS. continuatis a DD. JOS. VENDEMOERE et JOS. VANHECKE, Soc. Jes. presb.---Bruxellae, 1845.)



§ I. Memoria Sancti in fastis sacris et ejus cultus.
[Col. 1197B]

1. Usuardus, variaque Adonis apographa sancti Ambrosii memoriam hac die recolunt; sed inter se non conveniunt circa varia adjuncta, quae hodiernam annuntiationem circumstant. Nam in Adonianis apographis, a Domino Georgio extra textum Adonis puri allatis, sub die XVI Kalendas Novembris, habetur [(a) 1Kb] : »Apud Bituricam civitatem, natalis sancti Ambrosii presbyteri et confessoris:« Fuldense quoque anonymi Martyrologium, quod teste laudato Georgio [(b) 1Kb] saec. X conscriptum fuit, sanctum annuntiat his verbis [(c) 1Kb] : »Natalis sancti Ambrosii presbyteri et confessoris«; insuper et Usuardus, qualem edidit Sollerius noster, habet: »In territorio Bituricensi, sancti Ambrosii confessoris;« quia autem alio charactere [Col. 1197C] adscribitur in Usuardo Molani: episcopi Caturcensis, ideo tanquam additamentum habet Molanus ipse, et, qui illum sequitur, Sollerius noster. [Col. 1198B] Omnes itaque hi hagiologi eo modo loquuntur, quasi Cadurcenses infulae sancto Ambrosio adscribendae non essent: verumtamen id silentium sancti nostri episcopatui praejudicare non debet, quippe qui diserte asseritur in ejus Vita infra edenda; quae quamvis coaeva non videatur, ejus tamen est antiquitatis, ut fidem suam probare valeat circa praecipuum adjunctum vitae. Sed praeterea non omnino certa est Usuardina lectio, quam nobis exhibet Sollerius: nam ejusdem Usuardi Martyrologium sincerum, quod tanquam ipsius auctoris autographum edidit Parisiis anno 1718 monachus ordinis sanct Benedicti Sammaurinensis, D. Bouillard, alio modo legit, scilicet: »In pago Bituricensi sancti Ambrosii Caturcensis episcopi.« Hanc lectionem veram quidem [Col. 1198C] pronuntiat Sollerius, »sed alteram, ait, quae nostra est, vere Usuardinam existimo.« Non vacat nobis in merita alterius lectionis operosius inquirere; [Col. 1199A] praesertim cum ipse laudatus Benedictinus fateatur annuntiationem sancti Ambrosii in litura positam esse. Aliunde, ut jam praediximus, utque enucleatius infra monstrabimus, nobis constat sanctum nostrum Cadurcensem cathedram occupasse. Jure igitur merito Romanum Martyrologium, a Baronio concinnatum, hodie annuntiat: »In territorio Bituricensi sancti Ambrosii episcopi Caturcensis.« Parisiense quoque Martyrologium jussu Card. de Noailles, et Autisiodorense jussu Caroli de Caylus editum, episcopatum Cadurcensem sancto Ambrosio adscribit, dicens: »Apud Bituriges, depositio sancti Ambrosii, episcopi Cadurcensis.« Ita ergo Adoniana apographa, quae Sanctum simpliciter presbyterum appellant, interpretari oportet, ut salva tamen maneat [Col. 1199B] ejus episcopalis dignitas: nisi proinde interpolatorum ignorantiae hunc tituli errorem assignemus, dicere necesse fuerit, ideo vocari simpliciter presbyterum, quia, deposita episcopali dignitate, ad inferiorem hunc ordinem se sponte sua redegit.

2. Quae de Martyrologiis hactenus diximus, abunde demonstrant sancti Ambrosii cultum, licet non valde extensum, firmissimis tamen niti fundamentis. Ejus memoriam colit Ecclesia Cadurcensis ritu, ut vulgo dicitur, semiduplici, juxta hodiernum Breviarium Cadurcense: olim vero ritu duplici celebrabatur sanctus Ambrosius, uti habemus ex Proprio Sanctorum ejusdem dioecesis: utriusque legendae apographum benigne nobiscum communicavit R. D. Layrac, secretarius dioecesis Cadurcinae: ejusdem [Col. 1199C] cultus antiquitatem probat Vita, Sanctorali Cadurcensi illata, quam exhibet Gulielmus de la Croix in suo libro: Series et Acta episcoporum Cadurcensium. Propter Sancti sepulturam et monasterium aut capitulum sub ejus invocatione fundatum, festum diem agit quoque dioecesis Bituricensis, ritu probabiliter semiduplici: nam Kalendarium liturgicum Bituricense, quod coram habeo, est anni 1831; et proin propter concursum diei Dominicae cum XVI Octobris, solum sancti praescribitur memoria. In Breviario Bituricensi jussu Rolandi Habert, archiepiscopi, anno 1625 edito, cujus apographum in quodam codice partim manuscripto, partim typis excuso, et varia Officia propria dioecesium Galliarum continente, [Col. 1199D] in usu habemus, festum sancti Ambrosii celebratur ritu duplici, et sequens recitatur oratio: »Concede, quaesumus, Domine, fidelibus tuis sancti Ambrosii confessoris tui atque pontificis digne celebrare solemnia, ut ea quae fideliter exsequuntur, et hic experiantur auxilio et aeternis affectibus apprehendant. Per Christum.« Canonici tamen regulares Congregationis Gallicanae, quorum erat sancti Ambrosii ecclesia, patroni sui festum celebrabant die XVIII Octobris, ut ad nos scribit R. D. Figier canonicus et secretarius archiepiscopatus Bituricensis, litteris XXII Novembris 1840; a quo alias quoque egregias circa sanctum Ambrosium notitias accepimus. Argumentum etiam cultus validissimum nobis [Col. 1200A] praebet coenobium cum adjuncta ecclesia sub ejus invocatione fundatum aut potius instauratum a Gaufrido, Nobili dicto, vicecomite Bituricensi. Exstat charta hujus rei inter Instrumenta Ecclesiae Bituricensis in Gallia Christiana [(a) 1Kb] : atque ex illa clarescit dictum Gaufridum ecclesiam sancti Petri et sancti Ambrosii non tam fundasse, quam eidem reddidisse quod amiserat: ita enim loquitur: »Anni sunt transacti ab institutione Incarnationis Dominicae usquequo haec charta acta fuit, mille duodecim . . . . . . Idcirco Deo omnipotenti gratias refero ego Gaufridus, vicecomes Bituricae civitatis, qui me prospicere et videre facit salutem animae meae et honorem corporis mei, dum locum sancti Petri et sancti Ambrosii, qui in illius ecclesia requiescit, in honore et stabilitate [Col. 1200B] reducere volui; ad ipsum enim locum beati Petri, apostolorum principis, ex bona voluntate REDDO ego Gaufridus et uxor mea Eldeburgis et filii Gaufredus, et Madalbertus, et fratres meae uxoris Odo et Ebbo, pro remedio animae patris meae uxoris Radulfi, et pro remedio animarum nostrarum omniumque parentum nostrorum, annuente rege Roberto, episcopo autem Dacberto firmante, terras quae ad ipsum locum pertinent, videlicet has . . . DONO ETIAM EX MEA PROPRIETATE duas nundinas, unam scilicet in festivitate sancti Petri de mense Junio, et alteram in natale sancti Ambrosii et unamquamque per septenos dies totidemque noctes, etc.« Videntur bona quae Gaufridus reddit ecclesiae illi obvenisse ex haereditate seu dote Eldeburgis, siquidem illa restituat [Col. 1200C] ex voluntate dictae uxoris suae fratrumque ejus, et pro remedio in primis animae Radulfi patris ejus: cum vero significat se aliqua reddere ex bona voluntate ecclesiae, aliqua autem se donare ex sua proprietate, satis demonstrat dictam ecclesiam suis dotatam bonis olim exstitisse, et proinde se non tam fundatorem quam instauratorem esse. Imo vel ante obitum sancti Ambrosii jam templum illic fuisse probat sepultura Sigini, Bituricensis episcopi, paulo post medium saeculum octavum defuncti, cujus epitaphii fragmentum citatur in Gallia Christiana:

Hic jacet Ecclesiae pastor, fidusque maritus;
   Abscondit durus viscera chara lapis.

3. Quam tamen sancti Ambrosii ecclesiam fundavit sive instauravit Gaufredus, saeculare canonicorum [Col. 1200D] capitulum fuit magis, quam regularium monasterium. Nam laudata charta permittit uniuscujusque canonici arbitrio suam praebendam, ita ut illam vel alteri canonico dare, vel relinquere possit; quae libertas longissime abest a rigore vitae religiosae. En verba Gaufredi: »Reddo autem et illis (canonicis) quidquid ad altare illius sancti Petri et ad omnem illam Ecclesiam venerit, sive in auro, sive in argento, seu terras, seu luminaria, vel omnes res quaecunque venerint vel datae fuerint; concedimus illis canonicis quantum numerum illis placuerit addere, vel a coetu tollere propriae congregationis, in ipsorum maneat jure vel potestate, praebendas quoque ipsius loci [Col. 1201A] eisdem canonicis ea lege concedimus, ut nullus episcopus, nullus abbas, nullus homo illas unquam vendere, aut dare aut tollere praesumat. Sed unusquisque canonicus potestatem habeat praebendam suam alteri canonico dare vel relinquere per consilium aliorum canonicorum, qui in eodem loco reipsa deserviunt . . . . . Facta est haec largitio III Non. Augusti, regnante Roberto rege anno decimo, praesidente in cathedra Bituricensis Ecclesiae Dacberto praesule, anno octavo.« Hae tamen notae chronologicae non conveniunt inter se neque cum anno Christi 1012. Dagbertus enim episcopatum Bituricensem adeptus est probabilius novem integris annis antequam Robertus, mortuo anno 996 Hugone Capeto patre suo, regnum Franciae adierit: proindeque annus decimus Roberti concurreret [Col. 1201B] potius cum anno decimo octavo pontificatus Dagberti. Sed neutrius anni conveniunt cum anno aerae vulgaris 1012, sed potius cum anno 1005 aut 1006; quam chronologiam adoptavit Gulielm. de la Croix in suo libro de Serie et Actis episcoporum Cadurcensium [(a) 1Kb] . Cum vero has tricas enodare, neque tempus, neque subsidia aut etiam rei momentum sinant, sufficiat hic indicasse chartam Gaufridi, et proinde instaurationem ecclesiae sancti Ambrosii intra primum duodennium saeculi undecimi constituenda esse. Capitulum sancti Ambrosii Bituricense decursu temporis a statu saeculari ad regulare Canonicorum sancti Augustini intitutum translatum fuit sub Petro de Castra, archiepiscopo, anno 1151 [(b) 1Kb] , ut infra pluribus demonstrabimus.

[Col. 1201C] 4. Acta sancti Ambrosii quatuor potissimum monumentis continentur: quorum duo, lectiones sunt antiqui Breviarii Bituricensis et Sanctoralis Cadurcensis, et inter se satis conveniunt, ut historicam narrationem ab invicem mutuata videantur. Tertium monumentum est hymnus rhythmicus, quem nobis exhibet Gulielm. de la Croix [(c) 1Kb] . Nihil habet quod alia scripta non referant: quin et in narratione sua solum ea complectitur, quae Sanctus Cadurcis gessit, nulla facta mentione itineris Romani aut Turonensis, mortis vel sepulturae Bituricis; postquam igitur retulerit, quomodo beatus pontifex in spelunca detectus, ex illa exiverit, populo deprecante, ut regimen Ecclesiae suae resumeret, desinit hymnus brevi oratione [Col. 1201D] ad sanctum Ambrosium:

Ambrosi, pie confessor,
Esto noster intercessor,
Esto noster advocatus,
Quibus judex est iratus.
Quartum monumentum est Vita sancti Ambrosii, stylo quidem fusiori, simplici tamen conscripta: hanc edimus infra ex Bibliotheca manuscriptorum Philippi Labbe [(d) 1Kb] . Cui tamen editioni addemus lectiones variantes, maxime ex Codice Christinae reginae Sueciae, quas excerpsit accurate, ut ipse testatur noster Joan. Bollandus, quasque reperimus in scriniis [Col. 1202A] Bibliothecae regiae Bruxellensis. In hoc autem codice, quia recentior est Labbeano, sunt varia additamenta, quorum aliqua res gestas illustrant, atque cum iis quam maxime conveniunt: quare haec subjiciemus Labbeano exemplari inter Annotata, aut textui in animadversionibus subjiciemus: breviores vero variantes, quae in una alterave vocula addita, omissa, vel transposita consistunt, pro more nostro ad marginem textus primarii ascribemus, cum nota RS, qua codicem reginae Sueciae indicabimus. Hisce monumentis annumerari posset Vita sancti Allogiosi, edita in Gallia Christiana [(e) 1Kb] quamque Edmundus Martene ex codice octingentorum annorum eruit [(f) 1Kb] . »Hujus sancti, aiunt collectores, alibi nulla habetur mentio; ex hac autem Vita non potuimus discere [Col. 1202B] quo tempore vixerit: quapropter ejus Acta inter instrumenta rejecimus.« Nullus Cadurcis exstitit Allogiosus: simplex est nominis corruptio pro Ambrosio: ad verbum enim, si paucula excipias, Actis sancti Ambrosii simillima sunt, ut vel obiter inspicienti patet.

5. Acta quae infra edemus auctorem habent anonymum quemdam, qui quidem non indicat aetatem suam, nisi hisce verbis, quibus narrationem concludit: »Discipulus vero (sancti Ambrosii), Agrippinus nomine, secutus est eum ubicunque ambulavit, et docuit omnia quae scripta sunt.« Paulo aliter se habet textus reginae Sueciae: »Discipulus vero ejus, Agrippinus nomine, qui secutus est eum ubicunque ambulavit, docuit nobis omnia quae scripta [Col. 1202C] sunt de eo.« Ex utroque textu elicere est, auctorem anonymum hausisse narrationem suam ex teste oculato, Agrippino scilicet, archidiacono Ecclesiae Cadurcensis, sancti nostri valde familiari, et solo qui secretae secessionis ejus conscius esset. Est et aliud quod nativi quid et coaevi redolet num. 10: scilicet sancti Ambrosii ex spelunca egredientis »barbam ad pectus« ejus descendisse, »et fuisse quasi laicum, quia novacula in ipso triennio non ascenderat in caput ejus.« Hujusmodi imago, quae rem levissimam ad oculum depingit, et coaevis moribus aptissime convenit, vix, meo judicio, occurreret scriptori, qui rem vel coram non spectasset, vel a teste oculato non audivisset. Nam olim morem fuisse in [Col. 1202D] Ecclesia Occidentali ut clerici barbam raderent, testatur in primis sanctus Gregorius VII, lib. VIII, epist. 10, ad Orzoccum, judicem Calaritanum [(g) 1Kb] . »Totius Occidentalis Ecclesiae clerus ab ipsis fidei Christianae primordiis barbam radendi morem tenuit.« Huic concinit testimonium Ratramni, Corbeiensis monachi, scriptoris saeculi noni, qui lib. IV, cap. 5, »contra Graecorum opposita« [(h) 1Kb] dicit Graecos non vereri »de barbae tonsione clericos culpare, non tantum Romanorum, verum omnium Occidentalium Ecclesiarum;« et apte respondet: »Est quidem [Col. 1203A] iste clericorum habitus (tonsae aut promissae barbae) non uniformis cunctis Ecclesiis, sed pro consuetudine majorum varius atque diversus, nec hinc aliquando inter Ecclesias vel Occidentales vel Orientales contentio nata est, sed tenuerunt singulae quod suis a majoribus suscepere, vel quod provinciarum usus potius approbavit.« Paulo tamen infra dicit: »Hunc morem sequentes clerici Romanorum, vel cunctarum fere per Occidentem Ecclesiarum, barbas radunt.« Unde datur intelligi, pauculas in ipso Occidente exstitisse exceptiones: propterea tenenda non est lectio canonis quadragesimi quarti concilii Carthaginensis IV, anno 398 celebrati, qualem exhibet Molanus [(a) 1Kb] : »Clericus nec comam nutriat, nec barbam radat:« quasi prohibitum Africanis clericis fuisset [Col. 1203B] tondere barbam. Etenim optimae notae codices expungunt vocem radat [(b) 1Kb] ; quo casu in rem nostram facit canon. Qui plura de hac disciplina cognoscere cupit, adeat Card. Baronium, Annal. Eccl. ann. 58, § 137 et seq. Porro antiquitatem laudatae Vitae sancti Ambrosii certiorem facit silentium de altera Bituricas translatione, cum dicatur simpliciter actu requiescere in Ernotro vico; dum constat ex n. 3, qualis legitur in codice reginae Sueciae, jam saeculo decimo corpus sancti Bituricas translatum, cultum ibidem habuisse; quin imo saeculo praecedenti intra urbem delatas fuisse sacri corporis reliquias propter Normannorum furores, satis probabile est, uti videbimus inferius. Atque hinc concludere licet, codicem reginae Sueciae recentioris cujusdam manus esse, ut [Col. 1203C] pote qui circa finem translationem corporis adjungit. Labbeanus textus de Ernotro vico agens dicit: »Ubi corpus ejus requiescit in pace, ubi per eum Dominus virtutes multas ostendere dignatus est:« codex vero reginae Sueciae habet: ubi »corpus ejus requievit . . . . . . postea jubente Domino translatum est corpus ejus prope Biturica civitate, et positus est in loco qui vocatur Bissiacus, regnante D. N. J. C., etc.« Ex his omnibus satis liquidum fit, a subaequali anonymo esse conscriptam Vitam infra edendam.



§ II. Sancti Ambrosii episcopatus et res in eo gestae.

6. De ortu, juventute, rebusque ante episcopatum [Col. 1203D] gestis sancti Ambrosii nihil referunt ejus biographi; nam quod innuit Vita, quae perperam sancti Allogiosi inscribitur, de qua supra n. 4, quasi sanctus Ambrosius ante episcopatum conjugatus, ab uxore sua tentatus fuisset, nullius est momenti, cum in hoc solo codice reperiatur, atque istic uncinis inclusum, nulloque nexu cum praecedentibus et consequentibus colligatum, adjectitium prorsus videatur. Quod vero dolendum est, nulla vetusta scripta produnt tempus, quo Sanctus vixerit; unde necessario fluctua est epocha, qua episcopatum Cadurcensem suscepit, et qua diem suum supremum obiit. Sanctorale [Col. 1204A] Cadurcense adstruit, eum »tempore Pippini, Francorum regis, Cadurcae urbis episcopum fuisse.« Atque in hoc tempus consentiunt catalogi episcoporum Cadurcensium. Verum non aeque liquide constat sanctum Ambrosium cathedram primum occupasse, postquam Pippinus, rex Francorum, anno 752 salutatus fuit, ut insinuet ex allato textu Sanctoralis Guldelmus de la Croix, dicens sanctum vixisse post ann. 751, quo Pippinus in regem unctus est mense Martio; multi enim anni initium a paschali solemnitate ordiebantur. Verum is erat Galliae status, ut nonnulla de viduatis Ecclesiis praevia advertenda videantur. Certum scilicet est ex epistola sancti Bonifacii Moguntini ad Zachariam papam, anno 742, epist. 51 [(c) 1Kb] , miserum valde fuisse [Col. 1204B] Ecclesiae statum in Gallia, praecipue sub Carolo Martello: »Franci enim, ait, plusquam per tempus octoginta annorum synodum non fecerunt, nec archiepiscopum habuerunt, nec Ecclesiae canonica jura alicubi fundabant aut renovabant. Modo autem maxima ex parte per civitates, episcopales sedes traditae sunt laicis cupidis ad possidendum, vel adulteratis clericis, scortatoribus et publicanis saeculariter ad perfruendum.« Ad haec igitur mala ab Ecclesiis Galliarum avertenda, scribit sanctus Bonifacius Carlomannum, ducem Francorum, cui Austrasia gubernanda obvenerat, velle congregare synodum, in qua, quae jam »longo tempore calcata et dissipata fuerant, corrigerentur et emendarentur.« Atque hoc praestitum utcunque fuit concilii Liptinensis canone [Col. 1204C] secundo [(d) 1Kb] , quo, episcopis et Carlomanno consentientibus, statutum fuit, ut quae olim ab Ecclesiis ablata fuerant, retinerentur quidem, sed sub »precario et censu,« ita ut de »unaquaque casata,« seu, prout Zacharias papa epist. LXX int. Bonif., loquitur [(e) 1Kb] , »de unoquoque conjugio servorum,« denarii duodecim singulis annis redderentur; et insuper, ut moriente possessore laico, res ipsa Ecclesiae restitueretur. Operae pretium duco de »precario« aliqua hic explicare, siquidem hujusmodi pacta, jure antiquo usitata, sed jam diu abolita, vix sui vestigium reliquerunt. Precarium recte definiunt doctores ex ipsis verbis juris canonici, c. III, de Recar. (III, 14): »Id quod precibus petentis utendum conceditur tandiu, quandiu is qui concessit patitur.« Est igitur donatio usus semper [Col. 1204D] revocabilis. Ex his manifestum jam fit, quod in concilio Liptinensi concedi dicitur »sub precario,« cum usque ad mortem possessoris laici alieno usui subjiciatur, stricte precarium dici non posse atque ad »precariam« accedere, quae definitur: »Id quod utendum conceditur usque ad mortem illius cui usus conceditur.« Atque id genus pacti confundendum non est cum »precariis:« sunt enim precariae »contractus quo res utenda datur ad certum tempus, et si concessionis tempus sit diuturnius, ne longinquitate illius memoria intereat, singulis quinquenniis [Col. 1205A] est renovandus.« Naturam et differentiam horum pactorum sat lepide explicat Ostiensis quatuor versiculis: [Id est: preca]

Riae, Ria, Rium tria sunt, quibus est caput unum:
Riae sunt solitae per singula lustra novari;
Ria fit ad vitam, nec citra vult revocari;
Finiturque Rium tunc quando vult suus auctor.

7. Sed haec Ecclesiarum instauratio spectare, ut insinuat laudata epistola sancti Bonifacii, videtur ad Austrasiam, quam regebat Carlomannus, quin ad reliquas Gallias, in quibus erat Cadurcum, extendi deberet. Nihilominus epistola 9 Zachariae papae [(a) 1Kb] , »data pridie Kalendas Novembris, imperante domno piissimo Augusto Constantino a Deo coronato magno imperatore, anno 27, imperii ejus ann. 5, indictione XIV,« aperte synodum dicit congregatam [Col. 1205B] fuisse »mediantibus Pippino et Carlomanno;« et quidem in dicta synodo actum fuisse de censu annuo duodecim denariorum Ecclesiae persolvendo. Nulla tamen exstat memoria concilii, ad quod Pippinus et Carlomannus, cum episcopis totius Galliae convenerint: probabile itaque est synodum bipartitam fuisse, scilicet Liptinae pro Austrasia, anno 743, secundum Phil. Labbe [(b) 1Kb] , aut, prout vult Mansi [(c) 1Kb] , anno 745, et Suessionis, pro reliqua Gallia an. 744; ex canone autem tertio hujus concilii [(d) 1Kb] patet constitutos tunc fuisse »per civitates legitimos episcopos, et de subtractis rebus censum annuum pariter fuisse reddendum:« unde apparet maxime convenire Suessionensem synodum cum Liptinensi. Quaeri [Col. 1205C] igitur potest num dicto anno 744 sanctus Ambrosius praepositus fuerit Ecclesiae Cadurcensi; neque dubia esset responsio affirmans, si pacatus fuisset Aquitaniae status: sed cum hoc ipso tempore in illa provincia turbatae essent plurimum res omnes, unum alterumve annum fluxisse inter sanctionem synodalem et cathedrae Cadurcensis instaurationem facile admiserim: non tamen cogimur, ut episcopatum sancti Ambrosii usque ad tempus Pippini regis seu ad annum 752 prorogemus; sed cum anno 744 et sequenti Carlomannus in Aquitaniam iverit, tunc rem ecclesiasticam constituisse probabile est; et proinde ab hac circiter epocha episcopatum sancti Ambrosii ordiendum esse. Videtur igitur recedendum a sententia Gulielmi de la Croix [(e) 1Kb] , et Adriani [Col. 1205D] Baillet, qui initium episcopatus sancti nostri post annum Christi 752, quo Pippinus rex salutatus fuit, figendum putavit: corrigendus quoque videtur historicus Cadurcensis Cathala-Cothure [(f) 1Kb] (de quo et infra nobis agendum erit), qui dicit sanctum Ambrosium regimen Cadurcensis Ecclesiae suscepisse anno Christi 742; quo certe res in Galliis non erant satis maturae; ut reformatio status ecclesiastici inciperetur.

8. De rebus a sancto Ambrosio in episcopatu [Col. 1206A] gestis, pauca admodum tradit anonynus, n. 1: »Omnibus diebus, ait, ac noctibus in vigiliis et orationibus erat semper intentus: non enim in divitiis mundi, nec in thesauris Ecclesiae confidebat, sed in misericordia Domini, quia plenus erat gratia Dei: non diligebat saeculum, nec eas, quae in saeculo sunt, facultates, et res Ecclesiae, ac proprias opes quas habebat, pauperibus erogabat, nudos cooperiebat, esurientes satiabat, sitientes potabat, captivos redimebat, thesaurum sibi in coelo praeparabat. Dicebant omnes senatores in urbe verba iniqua contra eum. Cum autem vidisset sanctus Dei Ambrosius omnes illos fervere contra se, conversus in orationem ad Dominum dixit: Domine, Deus meus, qui benedixisti Abraham, Isaac et Jacob, benedic animam [Col. 1206B] meam et omnia interiora mea in nomine sancto tuo, et educ me de civitate hac et de populo iniquo, qui mihi contrarius est, et blasphemat opera quae facio in nomine tuo. Cum haec dixisset, gratia Dei plenus reclusit se in cellula, quae erat juxta ecclesiam . . . . . Post haec autem stetit ibidem dies multos.« Ex hoc vitae tenore facilem fidem adhibemus iis quae in Breviario Cadurcensi leguntur: »Ambrosius, . . . . . Ecclesiae suae diuturnis cladibus afflictae splendorem renovare desiderans, cleri disciplinam et populi mores emendare aggressus est monitis salutaribus et exemplis.« Si itaque sanctum nostrum apud anonymum legimus »reclusum juxta ecclesiam suam,« hoc ita intelligendum est, ut cellulae suae coleret solitudinem, [Col. 1206C] quin tamen pastoralis cura nullum pateretur detrimentum. Recte igitur laudatum Breviarium Cadurcense, vestigia anonymi presse sequens, addit ejus miracula saniorem populi partem in sui admirationem rapuisse: quod profecto non accidisset, si officii episcopalis negligens, contemplationi unice vacasset. Dein quomodo dicere potuissent n. 8: »Vae nobis peccatoribus qui contradiximus opera sua et non vidimus virtutes multas, quas fecit per eum Deus,« si populum sibi commissum sanctus non rexisset verbis et exemplis?

9. Incertum porro est quandiu sanctus Ambrosius suae praefuerit Ecclesiae, donec, relicto episcopatus onere, in solitudinem omnibus incognitam sese abdiderit. Septennium regiminis statuunt Breviaria [Col. 1206D] Cadurcensia, sed nullo, qui quidem apparet, idoneo teste suffulta. Historicus Cadurcencis Cathala-Coture [(g) 1Kb] conjicit sanctum Ambrosium eremum incolere coepisse eo anno, quo basilica Figiacensis consecrata fuit, praesentibus Stephano II papa [(h) 1Kb] et Pippino rege, quia ejus nomen non recurrit inter episcopos, qui dictae consecrationi interfuerunt. Verum adhuc nullum reperi auctorem antiquum, qui nomina episcoporum, consecrationi Figiacensi praesentium, recitaret. Gulielmus de la Croix, qui n. 67 [(i) 1Kb] , [Col. 1207A] late describit prodigiosam hanc consecrationem, dicit quidem ex Actis in Figiacensi archivo asservatis, »multos adfuisse pontifices, inter quos celebris memoriae beatissimus Vivianus, qui tunc sedis Sanctonicae praesul et comes florebat.« Ast sanctum Vivianum Sanctonensem statuunt nostri ad 28 Augusti [(a) 1Kb] , circa medium saeculum V obiisse: hoc certum est, sanctum Gregorium Turonensem anno Christi 595 defunctum, in suo libro de Gloria confessorum, cap. 57 [(b) 1Kb] , dicere sanctum Vivianum seu Bibianum quiescere in suburbio urbis Sanctonicae; et proinde certum est obiisse saltem sexaginta annis ante Figiacensem consecrationem. Suspecta sunt igitur hac in parte Acta Figiacensis archivi, neque fidem merentur. Quin imo haec [Col. 1207B] ipsa prodigiosa Figiacensis ecclesiae consecratio, saltem quatenus coaevis diplomatis fulcienda esset, omnino nutat. Accurate probat Cointius [(c) 1Kb] Stephanum II papam, qui bullam dedisse dicitur [(d) 1Kb] in eodem monasterio (Figiacensi) VII »id. Novembris, anno Dominicae Incarnationis 755, indict. VII, anno vero IV domini Stephani papae II,« eodem anno 755 in Galliis non fuisse: quod si ad annum praecedentem, quo reipsa Stephanus in Galliis commoratus est, consecratio rejiciatur, non solvitur difficultas; siquidem constat Stephanum papam, relictis Parisiis, recta via per Alpes in Italiam perrexisse, atque Romae fuisse mense Januario anni 755. Ipsa dein Stephani papae bulla Cadurcis, ut supponitur data, aliqua exhibent, quae saeculi VIII stylo non quadrant: [Col. 1207C] dicitur enim in bulla citata: »Nulli praeterea archiepiscopo, vel episcopo, aut cardinali sit facultas illum (abbatem Figiacensem) excommunicandi, nisi tantum Romano Pontifici.« Quamvis antiquissima sit S. R. E. cardinalium dignitas et praeeminentia, videtur tamen ad posteriora saecula pertinere, ut cardinales speciali mentione recolantur. Atque hinc etiam bulla Figiacensis aliquam interpolationem subiisse omnino videtur.

10. Citatur quoque diploma Pippini regis [(e) 1Kb] , »datum in eodem loco (scilicet in monasterio Figiacensi) VI idus Nov., anno ab Incarnatione Domini 755, indictione nona.« Verum cum in hac charta dicat rex se, »praesente domino Stephano papa, mirabiliter [Col. 1207D] a Deo consecratum (monasterium Figacense) prospexisse;« videntur eadem objici posse contra Pippini regis chartam, quae bullae Stephani papae opposita fuerunt, scilicet nullum existere vestigium itineris Stephani papae Aquitaniam versus; nec opportunum tempus, sive annum quinquagesimum quartum, sive sequentem spectemus, inveniri posse. Nihilominus hujusmodi naevos detergere videntur subsequentes bullae variorum Romanorum [Col. 1208A] Pontificum, qui nova privilegia, Figiacensibus concessa, fundant in primaria Stephani bulla: unde et auctores Galliae Christianae dicunt [(f) 1Kb] litteris »Stephani auctoritatem omnem haud esse detrahendam.« Verum quae afferuntur bullae, et ipsae merito suspectae censentur: citatur enim imprimis bulla Paschalis I, anni 822 [(g) 1Kb] , in qua dicitur, ut »monasterium, quod Conchas nominatur,« sit sub Aymari »regimine quemadmodum olim fuerat, et ut eum (id) in priorali dignitate, quia destructum est, restauret. Ast haec omnino contraria sunt iis quae in Vita Ludovici Pii a coaevo, Astronomo dicto, conscripta reperiuntur: ut pote in qua [(h) 1Kb] monasterium Concas numeratur inter multa a Ludovico Pio reparata, imo a fundamentis aedificata, monasteria. [Col. 1208B] Narrationem coaevi roborat diploma ejusdem Ludovici [(i) 1Kb] »datum sexto idus Aprilis, anno sexto, Christo propitio, imperii domni Ludovici excellentissimi Augusti, indictione XII. Actum Aquisgrani palatio regio.« Jam vero hoc anno sexto Ludovici, seu Christi 820 dicitur ecclesia ibidem aedificata in honore Domini et Salvatoris Jesu Christi, Medraldus abbas nominatur, refertur quoque congregatio in dies crescens, quae tandem sub regula sancti Benedicti militare coepit. Quae omnia nullatenus quadrant cum iis quae duobus post annis scripta perhibentur a Paschali I. Neque dictae bullae suppetias ferre potest rescriptum Urbani II, a Gulielmo de la Croix [(j) 1Kb] citatum, quo Pontifex post exordium, Paschalinae bullae simillimum, plenariam concedit indulgentiam [Col. 1208C] Ecclesiae Figiacensi: inscribitur enim Stephano Cadurcensi episcopo, cum constat anno Christi 1093, quo data dicitur bulla, non Stephanum aliquem, sed Geraldum II occupasse Cadurcensem cathedram, ut probant auctores Galliae Christianae [(k) 1Kb] . Fictas proinde credo has bullas omnes, atque ideo fictas, quod lis verteretur inter Figiacenses et Conchenses monachos circa primatum alterutrius monasterii. Pro se citabant Figiacenses, praeter laudatas litteras Stephani papae et Pippini regis, ejusdem principis diploma, quo [(l) 1Kb] »eremitae Conchenses abbati Figiacensi commendabantur, quatenus ex sua abundantia illorum inopiam suppleret: et quia in asperrimis, arduis necnon angustissimis [Col. 1208D] degebant locis, haberent caput in spatioso et delectabili loco, ubi eorum corpora et a labore relevarentur et recrearentur a penuria.« Tum de abbatis electione haec subduntur: »Cum vero abbas istorum (Figiacensium) obierit, quandiu inter se invenire potuerint, ex suis eligant, qui eos secundum regulam sancti Benedicti regere possit. Quod si inter eremitas Conchenses eis melior visus fuerit, non dedignentur inde sibi sumere patrem; ita [Col. 1209A] tamen ut priori monasterio, id est Figiaco, abbatiae reverentia reservetur, et dignitas prioratus apud Conchas remaneat.« Hactenus quidem Figiacenses, sed alia omnino cantant Conchenses, qui diploma exhibent a Pippino, Aquitaniae rege, Ludovici Pii filio, datum [(a) 1Kb] : X Kal. »Septembris, indictione I, anno XXV imperii Ludovici Caesaris Augusti et regni nostri XXII,« id est, anno 838. In ista quidem charta dicitur: »Interea nostrae serenitati placuit, ut quia idem monasterium (Conchense) in arduis atque asperrimis locis est constitutum, ita ut pro sua angustia plurimorum obsit habitationi, et pro asperitate victualia prohibet illuc deferri, ut in loco, cujus vocabulum est Figiacus, quem tamen abhinc novas Conchas vocari placuit, monasterium construatur, [Col. 1209B] quatenus ab angustia et penuria portandorum alimentorum idem locus sublevatus (sic), liberius atque delectabilius ibidem habitantes Deo servire possint . . . . ., ita tamen ut priori monasterio Conchas dignitas prioratus et antiquitatis reverentia reservetur.« Haec certe cum Figiacensium assertionibus stare non possunt, ut pote quae sunt plane contradictoria; interim meum non est litem implexam dirimere: sufficiat observasse hic falsarium aliquem subesse: satis limpide, mea sententia, fluit Conchense diploma, et illo verborum tenore utitur, qui controversiae definiendae aptus non videtur, v. g. dignitas prioratus, quod dextre in rem suam detorsere Figiacenses. Ingratam litem diremit tandem Urbanus II in concilio Nemaucensi an. 1097, quando utrumque [Col. 1209C] monasterium suo juri reliquit [(b) 1Kb] . Sed de his satis: ad sanctum nostrum Ambrosium sermo redigendus est.

11. Ex monumentis Figiacensibus nihil, ut vidimus, deduci potest ad statuendum tempus, quo sanctus Ambrosius in solitudinem omnibus incognitam secessit: quin imo prorogandum videtur, usque ad annum Christi 760, quando Waifarius, dux Aquitaniae, rebellare coepit adversus Pippinum regem, quia, ut ait Ademarus in suo Chronico [(c) 1Kb] , nolebat consentire justitiis ecclesiarum. Circa illud tempus sanctus noster, pertaesus inutilis laboris in populo indocili et continuatae direptionis bonorum Ecclesiae suae, probabilius solitudinem quaesivit. Huc etiam accedit, quod Sanctus antea per annos aliquot gregem [Col. 1209D] excolere debuerit, quam legitime propter populi indocilitatem onus episcopale potuerit deponere: unde omnino verisimile est sanctum secessisse circa annum 759, ut habent recentiores, inter quos Bailletus. Hanc occasionem nactus causidicus Cathala-Cothure in sua Historia pagi Cadurcensis [(d) 1Kb] e tripode condemnat agendi modum sancti Ambrosii, quasi abnormem et absonum a recta ratione: en ejus verba Latine reddita: »Visebantur illo adhuc saeculo exempla hujusmodi fervoris imprudentis. [Col. 1210A] Deserebant homines absque remorsu officia essentialia, ut placitas austeritates sectarentur, quae, quo magis erant singulares, eo magis et nocebant et alliciebant, dum in admirationem rapiebant ignarum vulgus. Isthaec agendi ratio sancti Ambrosii, quamvis in se laude digna, distat a moribus nostris et cachinnos provocaret. Verumtamen quot sunt etiam hodierna die, qui cum propter dotes quibus pollent, propter officia quibus funguntur, rempublicam optime procurare possent, frustrant naturam atque adeo humanitatem spe sua, quando se dedunt studiis, quae bono publico praeferunt? Adeo verum est homines omnium temporum, tantum non perfectissime, sibi similes esse!« Haec causidicus Cathala-Cothure.

[Col. 1210B] 12. Si haec citamus, iisque brevem refutationem subnectimus, non est quod librum causidici nostri tam celebrem judicemus, ut periculosus esse possit; sed cum hic repetita veniant, quae more saeculi XVIII ab omnibus passim, qui novitatem affectabant, cantabantur, et quae adhuc vulgari colloquio et scriptis libris tractantur, operae pretium fuerit paucis hic dicta refellere, ut suus veritati sit locus. In primis Cathala causidicus reprehendit sanctum Ambrosium, quod, officio episcopali demisso, in solitudinem abdiderit sese: imprudentem dicit hujusmodi agendi rationem; remordere scilicet Sanctum debuisset conscientia, quod officio suo praetulerit austeritatis voluntarias. Scire tamen debebat causidicus ex jure canonico, quod ignorare jurisconsultum [Col. 1210C] fas non est, inter legitimas causas renuntiationis numerari indocilitatem seu malitiam plebis commissae. Haec enim leguntur c. 10 »de Renunt. (1, 9): »Propter malitiam plebis cogitur interdum praelatus ab ipsius regimine declinare, quando plebs adeo durae cervicis existit, ut proficere nequeat apud ipsam, sed propter ejus duritiam, quo magis satagit, eo magis justo judicio deficere permittatur, dicente Domino per Prophetam [(e) 1Kb] : Linguam tuam faciam adhaerere palato tuo . . . . . quia domus exasperans est. Et apostoli leguntur dixisse Judaeis [(f) 1Kb] : Ecce convertimur ad gentes, quia verbi Dei indignos vos fecistis. Non tamen pro qualibet culpa pastor debet gregem deserere, ne mercenario comparetur, qui videt lupum venientem et dimittit oves [Col. 1210D] et fugit; sed de superioris licentia, tunc demum potest non tam timide fugere, quam provide declinare, cum oves convertuntur in lupos: et qui debuerant humiliter obedire, jam irrevocabiliter contradicant, cum etsi tales sint graviter pro crimine puniendi, sunt tamen pro tempore utiliter tolerandi: quia sanguinem elicit, qui nimis emungit.« Videtur canon citatus veris suis coloribus depingere sanctum Ambrosium in medio populi nolentis audire pastorem suum: recte igitur beatus vir malitiae [Col. 1211A] plebis indocilis sese subtraxit. Circa idem tempus similem dimissionem sedis nobis sanctus Ado in suo Chronico exhibet [(a) 1Kb] : »Wilicarius, cum furioso et insano satis consilio Franci res sacras Ecclesiarum ad usus suos retorquerent, videns Viennensem Ecclesiam suam indecenter humiliari, relicto episcopatu, in monasterium sanctorum martyrum Agaunensium ingressus, vitam venerabilem duxit. Vastata et dissipita Viennensi et Lugdunensi provincia, aliquot annis sine episcopis utraque Ecclesia fuit, laicis sacrilege et barbare res sacras Ecclesiarum obtinentibus.« Wilicarius Ecclesiam suam relinquit, quia devastata; praeter hoc momentum, fugam in solitudinem sancto nostro suadebant indocilitas populi et certa spes habendi successorem in [Col. 1211B] episcopatu. Si itaque in similibus adjunctis praesenti tempore episcopus aliquis, abdicatis infulis, solitudinem peteret, optime id consonaret moribus, et nedum cachinnos provocaret, hodiernis etiam hominibus summae aedificationi existeret.

13. Quod vero Cathala causidicus porro mirabundus dicit hujusmodi mentis imbecillitatem adhuc perseverare, prima fronte concludendum videtur, rem esse, quae ipsa frequentia tantam admirationem ciere non valet; nam cum semper et ubique exstiterit, ut ipse fatetur, error ille in Christianismi indolem refundendus est. Quomodo porro causidicus noster tam peremptorie damnare sua privati hominis auctoritate audet, quod saeculorum omnium judicio comprobatur? Admirationem itaque mentiri [Col. 1211C] dicendus est causidicus, ut oblique saltem carpere posset illa Ecclesiae instituta, quae orationi et contemplationi praecipue devota, maxime impetebantur illa tempestate (anno 1785), qua auctor suam Historiam Cadurcensis pagi concinnavit. Hinc dicit naturam atque adeo humanitatem spe sua frustrari, quando quis in placita studia, reipublicae minus utilia, incumbit. Quibus verbis indigitat monasticae vitae studiosos, quos frivolis rebus deditos fingit; quasi vitam orationi continuae impendere et corpus austeritatibus atterere, frivola essent. Qui vero primaria principia religionis Christianae vel summis labris delibarunt, sciunt oratione ad Deum niti res humanas, et proinde utile esse tum singulis, tum universae reipublicae, [Col. 1211D] ut sint semper qui orent in omni loco levantes puras manus [(b) 1Kb] , ut avertantur flagella irae divinae, et justis perseverantia, peccatoribus morum emendatio concedatur. Hanc certe anachoretarum utilitatem agnovit sanctus Augustinus libro I de Moribus Ecclesiae Catholicae, cap. 31 [(c) 1Kb] : »Nihil de iis dicam, . . . qui secretissimi penitus ab omni hominum conspectu, pane solo, qui eis per certa intervalla temporum affertur, et aqua contenti, desertissimas terras incolunt, perfruentes colloquio Dei, cui puris mentibus inhaeserunt, et ejus pulchritudinis contemplatione beatissimi, quae nisi sanctorum intellectu percipi non potest. Nihil, inquam, de his loquar: [Col. 1212A] videntur enim nonnullis res humanas plus quam oporteret deseruisse, non intelligentibus quantum nobis eorum animus in orationibus prosit, et vita ad exemplum, quorum corpora videre non sinimur. Sed hinc disputare longum et supervacaneum puto; nam hoc tam excellens fastigium sanctitatis, cui non sua sponte mirandum et honorandum videtur, oratione nostra videri qui potest? Tantum isti admonendi sunt, qui se inaniter jactant, in tantum processisse temperantiam et continentiam sanctissimorum catholicae fidei Christianorum, ut restringenda nonnullis et quasi ad humanos fines revocanda videatur, usque adeo supra homines illorum animos evasisse, ab iis etiam quibus id displicet, judicatur.« Haec sanctus Augustinus apposite ad causidicum nostrum refellendum.

[Col. 1212B] 14. Quod si haec, quatenus ex intimis religionis Catholicae principiis desumpta, respuat Cathala causidicus, attendat, quaeso, monachismum non solum utilem esse, ut praecepta et consilia evangelicae sarta tecta serventur et alii ad sanctiorem vitam provocentur, sed etiam prodesse plurimum societati civili. Ut enim hic omittamus quantum subsidii contulerint olim monachi agriculturae propagandae, scientiis artibusque conservandis, nemo qui praesentem rerum statum attento oculo intuetur, diffitebitur, vel nostro saeculo optandum esse, ut plures sint qui solitudinem sectentur. Ea enim est temporum nostrorum conditio, ut omnes ferme, qui modo aliquid litterarum addidicerint, ad omnia natos se esse facile [Col. 1212C] existiment; nihil adeo excelsum aut arduum, quod se consecuturos levi manu non sperent. Unum saepe obstat, quominus scopum, ardentissimis votis expetitum, attingant, curta scilicet res familiaris aut aere alieno gravata, quae omnem aditum ad honores voluptatesque claudit. Hinc nihil non excogitant, nihil non moliuntur, ut divitiis tandem potiantur; ad quas acquirendas nulla via facilior, quam si, turbata republica, alienas fortunas nullo negotio invadere possint. Inhiant aliorum opibus, quas absque labore suas cupiunt, et omnibus modis corradere tentant. Jam quis non liquide videat, hac exagitata tempestate, optime consultum iri paci et quieti civitatis, si essent monasteria, ad quae concurrere posset juventus, [Col. 1212D] sibi gravis, familiae indecora, societati universae infesta? Macerarent illic corpus suum inedia, vigiliis, stupendis etiam austeritatibus; aut etiam, si ita lubet, ignaviae dediti, luderent anagrammatis, chronogrammatis, aut aliis id genus crepundiis litterariis: jam certe maximo reipublicae utriusque emolumento quiescerent ipsi, aliosque cives tranquillitate perfrui paterentur: uno verbo summae utilitatis esset non nocuisse. Tot videmus hodie impietatis coryphaeos civibus suis perniciem et exitium minitantes, qui rempublicam vexant, turbant, evertere conantur, qui si essent monachi, innocuam, etiamsi fortassis inutilem vitam ducerent [(d) 1Kb] . Adeo verum est (liceat [Col. 1213A] nostrum epiphonema Cathaliano opponere) viros caeteroquin gnavos ex minutis fictisque circumstantiis principia cudere, quae, si in praxim deducerentur, gravissima generant mala, non uni tantum, sed toti quandoque regno luenda. Haec de Cathala causidici sententiis dicta sufficiant.



§ III. Discutitur opinio Casimiri Oudini, qui sanctum Ambrosium Cadurcensem auctorem facit librorum de Mysteriis et de Sacramentis, sancto Ambrosio Mediolanensi vulgo tributorum.

Singularis fuit opinio Casimiri Oudini [(a) 1Kb] , sancto nostro Ambrosio tribuentis tractatus de Mysteriis et de Sacramentis, quae olim communiter sub nomine sancti Ambrosii Mediolanensis et Ecclesiae doctoris veniebant. Quantumvis enim nihil detractum velimus [Col. 1213B] gloriae sanctorum, quorum vitam commentamur, deessemus nihilominus officio nostro et reverentiae sanctis debitae, si illos alienis spoliis condecorare satageremus. Neque tamen illo consilio opinionem suam emisit Oudinus, ut ad laudes sancti Ambrosii Cadurcensis accrescerent hi tractatus, sed potius ut validissima traditionis catholicae monumenta, homo vafer, convelleret. Sciebat enim multum iisdem auctoritatis deperire, si et quatuor saeculis recentiora et ab obscuro quodam episcopo, qui etiam rapsodus appellatur, edita comprobaret. Operae pretium itaque fuerit singularem scriptoris apostatae opinionem expendere, illamque, quantum hujus operis ratio postulat, refutare. Sententiam suam his [Col. 1213C] fere argumentis fulcit Oudinus: asserit imprimis unum eumdemque esse auctorem, qui tractatum de Mysteriis et qui sex tractatus de Sacramentis conscripserit: atque huic dein assertioni, tanquam valido fundamento, superstruit aliam conjecturam, scriptorem nempe hunc non esse sanctum Mediolanensem pontificem, sed omnino videri Gallum quemdam episcopum, inter annos 774 et 800 collocandum: unde Oudini arbitrio sponte quasi sua profluit, non alium hisce tractatibus patrem assignari posse, quam sanctum Ambrosium, Cadurcensem episcopum. Ad probandas hujusmodi opinationes varia congerit Oudinus, quae nunc examinanda sunt accurate, ne idem labor repetendus veniat ad diem VII Decembris, quando de sancto Ambrosio Mediolanensi agendum [Col. 1213D] erit.

16. Sodales Benedictini e Congregatione sancti Mauri in nova, quam anno 1688 adornarunt, editione Operum sancti Ambrosii, omnino affirmant sanctum episcopum Mediolaneusem auctorem esse libri De Mysteriis [(b) 1Kb] ; ast dein scribunt sibi videri auctorem tractatuum de Sacramentis diversum esse a sancto Ambrosio, qui auctor est libri de Sacramentis [(c) 1Kb] : eamdem sententiam recipientes, suo calculo comprobarunt editores Veneti anni 1781, quorum editione utimur in praesenti dissertatione. Hanc sententiam mutuatos [Col. 1214A] illos dicit Oudinus [(d) 1Kb] ex Albertino, theologo heterodoxo, tacito tamen hujus nomine: hic nempe lib. II de Sacramento Eucharistiae caput prinum concluserat his verbis, quae ex ipso Oudino [(e) 1Kb] exscribimus: »Judicent ergo lectores an sit stultum ambigere de auctore horum librorum (de Sacramentis), quod temere admodum Bellarminus pronuntiat, an non contra injurium sit illi tribuere velle? Ex adversariis ipsis (Catholicis), Arnoldus [(f) 1Kb] eos citans, de frequenti Communione parte I, cap. 13: Si tamen Ambrosii sint, inquit. Ego censeo illos esse auctoris septimi saeculi, ex tractatu Ambrosii de iis qui mysteriis initiantur, explicato consarcinatos, et propter similitudinem Ambrosio attributos, cum rapsodi nomen ignoraretur.« Utrum propria sagacitate [Col. 1214B] Benedictini editores assecuti fuerint non unum eumdemque auctorem utriusque operis existere, num vero hanc sententiam ab Albertino supra laudato, aut a Godefrido Hermant, scriptore Vitae sancti Ambrosii Mediolanensis, mutuati fuerint, parvi refert. Unum hic discutiendum venit, quibus rationum momentis Oudinus in hanc opinionem adductus fuerit, eamdemque pro aris et focis defenderit. Sententiam suam confirmat quadruplici ratione, deinceps examinanda: prima est, »multis in codicibus sub Ambrosii nomine conjunctos reperiri libros de Mysteriis et de Sacramentis; altera petitur ex styli in utroque opere similitudine; tertia ex uniformitate doctrinae cujusdam singularis; quarta denique ex connexione quae inter varios hosce tractatus existit,« ita ut, [Col. 1214C] quemadmodum liber secundus de Sacramentis reclamat primum, ita quoque tractatus de Sacramentis necessario supponit praemissum fuisse librum de Mysteriis. Primae difficultati jam occurrerunt editores Benedictini in erudito suo prologo, quem libris de Sacramentis praemisere [(g) 1Kb] . Cum enim multi citarentur ex antiquis, qui libros hos Ambrosio adscriberent, responderunt editores: »Scriptores illi rem (seu quis auctor librorum esset) ipsi per se ac destinato consilio non discusserunt, sed vel alii alios secuti sunt, vel fidem habuere suis manuscriptis, in quibus eamdem opellam alibi quidem Ambrosii nuncupatione inscriptam, alibi vero tractatui alicui eamdem inscriptionem praeferenti junctam reperere. Nam [Col. 1214D] cum antiquissimi quique codices nullum auctoris nomen exhibeant, qui exscribendis iis navaverunt operam, cum Ambrosium hac ipsa de materia scripsisse cognovissent, non dubitarunt eidem ipsos adjudicare: alii autem, etsi Ambrosianos esse non arbitrarentur, libro tamen de Mysteriis ob argumenti similitudinem duxerunt subjungendos.« Hanc ipsam postremam rationem ratam habet Albertinus supra citatus, ideo ubique ferme conjunctos reperiri binos tractatus, quia ex uno alii consarcinati sunt sibique proin sunt simillimi. Et haec quidem eadem argumentatio facile [Col. 1215A] causam aperit, cur Ratramnus, librum de Mysteriis primum librum de Sacramentis dixerit. Vide Nat. Alexandrum, Hist. Eccl., Saec. IV, p. I, cap. 6, art. 26 [(a) 1Kb] .

17. Eodem modo solvitur difficultas, quae ex styli similitudine petitur, quam nonnulli admisere, ut videre est apud Oudinum c. 1, n. 3: alii vero negarunt ut Benedictini editores [(b) 1Kb] , Tillemont [(c) 1Kb] in Monumentis Ecclesiasticis, qui citat quoque Card. Bona Rerum Liturgicarum, l. I, c. 7: D. Ceillier, de Auctoribus Ecclesiasticis [(d) 1Kb] , atque adeo heterodoxi; nam Albertinus, dum dicit »libros de Sacramentis [(e) 1Kb] scatere barbarismis, multa habere quorum nonnulla et ridicula Ambrosianaque gravitate prorsus indigna, nonnulla etiam repugnantia et contradictoria,« etc., ipse, inquam, Albertinus styli similitudinem inter utrumque [Col. 1215B] opus non agnovit. Est tamen aliqua inter utrumque similitudo; quoties scilicet auctor librorum de Sacramentis ex libro de Mysteriis aliquid decerpit, nisi ubi interdum depravet nimium. Verum quotiescunque propriis, ut vulgo dicitur, alis volare tentat, tunc a vero Ambrosio omnino absimilis est neque frigidis illis et puerilibus interrogatis, quae in libris de Sacramentis occurrunt, insperguntur genuina Mediolanensis Ambrosii opera. Quae vero de similitudine singularis doctrinae circa lotionem pedum commentatur adversarius, jam diu confutata fuerunt. Quid enim vero ibi tam singulare voces? Post baptismum pedes lavari? Ast id et Mediolani et alibi factum esse notant tum ipse Basnagius [(f) 1Kb] in editione Lectionum Canisii, tum Cornelius a Lapide in Commentario in [Col. 1215C] Joannis c. XIII, 1, citans Gabr. Vasquez: idem quoque testantur C. Chardon [(g) 1Kb] in Historia Sacramentorum, et multi alii. Sed scilicet auctor libri de Mysteriis, c. 6, »asserit lotione pedum haereditaria peccata tolli, propria enim per baptismum relaxari:« cui consonat, quod l. III de Sacramentis, c. 1 [(h) 1Kb] dicitur: »Sunt tamen qui dicant et excusare conentur, quia hoc non in mysterio faciendum est, non in baptismate, non in regeneratione; sed quasi hospiti pedes lavandi sunt (quae tamen ratio innuitur in Missali Gothico et in Missali Gallicano veteri [(i) 1Kb] ). Aliud est humilitatis, aliud sanctificationis. Denique audi quia mysterium est sanctificatio: Nisi lavero tibi pedes, non habebis partem mecum (Joan. XIII) . . . Quia [Col. 1215D] Adam supplantatus a diabolo est et venenum ei effusum est super pedes, ideo lavas pedes, ut in ea parte in qua insidiatus est serpens, majus subsidium sanctificationis accedat, quo postea te supplantare non possit.« Auctor libri de Mysteriis satis superque vindicatus fuit ab omni errore in nota, quam ad locum citatum adjecere editores Benedictini. Non dissimili modo a culpa liberatur auctor librorum de Sacramentis; ipsa enim ejus verba satis indicant quo sensu dixerit lotionem pedum mysterium esse, ad sanctificationem [Col. 1216A] fuisse institutum; nam in primis, si credidisset auctor per lotionem pedum tolli peccatum, cum sibi objecisset »Ecclesiam Romanam non habere hanc consuetudinem,« gravis profecto et maxime damnabilis erroris hanc Ecclesiam arguisset: qui fit igitur ut statim subjungat: »cujus typum in omnibus sequimur et formam?« ut causam hujus omissionis praetendat: »forte propter multitudinem declinavit?« Certe hujusmodi causam non obtendisset auctor, si credidisset lotionem pedum sacramentum esse ad remissionem peccati originalis institutum: non addidisset denique, »haec dico, non quod alios reprehendam« (quod facere debuisset, si ageretur de neglectu sacramenti maxime necessarii), »sed mea officia ipse commendem.«

[Col. 1216B] 18 Ast ipsa auctoris verba evidentissime illum ab omni errore gravi vindicant; paulo enim infra explicans illa verba: »Qui lavit, non necesse habet iterum lavare, nisi ut solos pedes lavet:« dicit: »quare hoc? Quia in baptismate omnis culpa diluitur. Recedit ergo culpa; sed quia Adam supplantatus a diabolo est, et venenum ei effusum est supra pedes, ideo lavas pedes, ut in ea parte in qua insidiatus est serpens, majus subsidium sanctificationis accedat, quo postea te supplantare non possit. Lavas ergo pedes, ut laves venena serpentis. Ad humilitatem quoque proficit, ut in mysterio non erubescamus quod dedignamur in obsequio.« Conceptis verbis in baptismate omnem culpam dilui dicit auctor, seu, ut loquitur Concilium Tridentinum, sess. V, can. 5, »tolli totum [Col. 1216C] id quod veram et propriam peccati rationem habet . . . Manere autem in baptizatis concupiscentiam vel fomitem, haec sancta synodus fatetur et sentit . . . . . Hanc vero concupiscentiam, quam aliquando Apostolus peccatum appellat, sancta synodus declarat Ecclesiam Catholicam nunquam intellexisse quod vere et proprie peccatum sit, sed quia ex peccato est, et ad peccatum inclinat.« Huic ergo malo, diluta omni culpa, subsidium sanctificationis profertur, id est, gratia coelestis, cujus ope, ut habet Trid. Conc., l. c., non »consentientibus sed viriliter repugnantibus nocere non valet, quin imo qui legitime certaverit, coronabitur.« Ex his ergo evanescit prorsus doctrinae singularitas, quam utrique operi affingere quidam voluerunt: ruit igitur tertium argumentum, quo fulcire [Col. 1216D] tentavit Oudinus suam sententiam.

19. Ast prodit nunc in apertam palaestram Oudinianus Achilles, quem nullus, ut ipse quidem dicit, [(j) 1Kb] infringere possit, et propterea probabiliter »dissimulatus ab editoribus Benedictinis,« ut distinctionem suam tractatus de Mysteriis a libris sex de Sacramentis plausibiliorem facerent. Scilicet appellat Oudinus tractatum de Mysteriis, librum inter illos qui de Sacramentis conscripti sunt, atque id quidem [Col. 1217A] duplici ex ratione: in primis ut suus sit sermonibus septenarius numerus, dein ut verba quaedam libri primi de Sacramentis commodam nanciscantur interpretationem. Ad utrumque facilis est responsio. Etenim nulla videtur necessitas ut septenarius numerus librorum sive sermonum admittatur: et posito etiam septimanam integram insumptam fuisse in instruendis neophytis, nullatenus sequitur Dominicam Paschatis non fuisse diem impeditiorem, quam ut sermo haberetur. Sed admissa etiam illa necessitate, ne tunc quidem sequeretur, librum de Mysteriis adnectendum esse tractatibus de Sacramentis; nam merito suspicari licet septem olim fuisse sermones, uti videre est apud editores Benedictinos in illorum praefatione circa finem [(a) 1Kb] et in nota B ad l. VI, c. 5, [Col. 1217B] n. 25 [(b) 1Kb] : sed in hac hypothesi, quia brevior est sermo ille, qui septimus dicendus esset, non nihil truncatus videretur. Quidquid sit de ista conjectura, auctor librorum de Sacramentis ita auspicatur librum primum, ut manifeste monstret tunc primum se incipere de sacramentis tractare: en ejus verba: »De sacramentis quae accepistis sermonem adorior, cujus rei rationem non oportuit ante praemitti.« Atque ille, qui alibi semper sequentem sermonem cum praecedenti, sive expressis verbis, sive per repetitionem connectit, nihil prorsus in sermone primo de Sacramentis dicit, quo vel leviter indigitet se pridie integrum tractatum de mysteriis habuisse! Ast, inquit Oudinus [(c) 1Kb] , Reclamari primum (seu librum de Mysteriis) a secundo (seu libro primo de Sacra [Col. 1217C] mentis) videamus, nam de aliis dubium nullum est. Haec verba sunt sermonis secundi (alias libri de Sacramentis): »Et ecce quasi columba, Spiritus sanctus descendit. Non columba descendit, sed quasi columba. Memento quid dixerim; Christus carnem suscepit, non sicut carnem, sed carnis istius veritatem, vere carnem suscepit. Spiritus autem sanctus in specie columbae, non in veritate columbae, sed in specie columbae.« Alludere dicit Oudinus tractatorem ad sermonem, ut ipse dicit, primum, de Mysteriis: nos vero illa verba, »memento quid dixerim,« interpretamur dicta ad acuendam praesentium attentionem, nempe ut recte intelligant differentiam inter columbam et quasi columbam, quam similitudine quadam desumpta e mysterio Dominicae Incarnationis [Col. 1217D] evolvit, ut legenti manifestum fit.

20. Ast aliam prorsus significationem tribuit hisce verbis Oudinus, qui verba, »memento quid dixerim,« referenda esse asserit ad librum de Mysteriis, et quidem ad c. 4, quem late recitat, et ubi eo minus auditores inventuros fuisse, quae illic latitare dicit Oudinus, aestimo, quo difficilius etiamnum ab oculatis, commentario instructis, id fieri assevero. Et ne fucum hic facere videar, en verba sancti Ambrosii ad quae allusisse dicitur auctor librorum de Sacramentis, commentantis verba Joan. I, 32 [(d) 1Kb] : [Col. 1218A] »Quia vidi Spiritum descendentem quasi columbam.« Haec dicit: »Et hic quare Spiritus sicut columba descendit, nisi ut tu videres, nisi ut tu agnosceres »columbam etiam illam quam Noe justus remisit ex arca, istius columbae speciem fuisse, ut typum agnosceres sacramenti? Et fortasse dicas: Cum illa vera columba fuerit quae emissa est, hic quasi columba descenderit, quomodo illic speciem fuisse dicimus, hic veritatem; cum secundum Graecos in specie columbae Spiritum descendisse sit scriptum? (Graecus textus Luc. VII. 22, habet: . , , ). Sed quid tam verum quam Divinitas, quae manet semper? Creatura autem non potest veritas esse, sed species, quae facile solvitur [Col. 1218B] atque mutatur. Simul quia eorum, qui baptizantur, non in specie esse debeat, sed vera simplicitas . . . . . speciem autem et pro veritate accipiendam legimus et de Christo: Et specie inventus ut homo; et de Patre Deo: Neque speciem ejus vidistis. Conferenti utrumque locum citatum evidens fit, non potuisse auctorem librorum de Sacramentis, quando dicit, »memento quid dixerim,« indigitare locum citatum e libro de Mysteriis, proindeque tractatum de Sacramentis nullatenus reclamare librum de Mysteriis.

21. Refutatis critici nostri rationibus, aequum est monstrare varia esse, quae diversum utriusque operis auctorem indicant. Imprimis differunt inter se baptismatis caeremoniae ab utroque praesule usurpatae. Etenim auctor librorum de Sacramentis. l. [.....], [Col. 1218C] c. 1 [(e) 1Kb] , late quaerit cur nares baptizando tanguntur, dum sanctus Ambrosius nihil hujusmodi in suo de Mysteriis libro c, 1, habeat, sed simplicer dicat tactum oris omitti in feminis. Habet dein sanctus Ambrosius lib. de Mysteriis, c. 4: »Post haec utique (post baptismum) ascendisti ad sacerdotem: considera quid secutum: nonne illud quod ait David: Sicut unguentum in capite quod descendit in barbam Aaron? (Psal. CXXXII, 2.)« Quibus verbis indicat sanctus sacramentum confirmationis fuisse collatum. Post confirmationis sacrae signaculum sequitur pedum lotio. »Omnes in regnum Dei et in sacerdotium ungimur gratia spiritali. Ascendisti de fonte; memento Evangelicae lectionis. Etenim Dominus noster Jesus lavit pedes discipulis ejus, etc.« Deinde [Col. 1218D] totum hunc locum concludit his verbis: »Accepisti post haec vestimenta candida, etc.« Verum alio prorsus ordine adimplet baptismi solemnitates, qui libros de Sacramentis conscripsit; nam lib. III, c. 1 [(f) 1Kb] , post baptismum, nullo ritu intermedio, sequitur pedum lotio: »Ascendisti de fonte, quid secutum est? . . . . . Succinctus summus sacerdos pedes tibi lavit, etc.;« capite seq., post explanatam pedum lotionem: »Sequitur spiritale signaculum, quod audisti hodie legi, etc.« Qui ceremoniarum ordo quam alius sit ab Ambrosiano, nemo non viderit. Contendit quidem [Col. 1219A] Oudinus [(a) 1Kb] hic agi vel agi posse de unctione presbyterali, quae neobaptizatis fiebat per sacerdotem secundi ordinis, quaeque post sanctum Gregorium Magnum introducta auctorem designat septimo seculo recentiorem. Verum data etiam Oudini argumentatione, quam nullatenus probo, remanet tamen, quod hic caput rei est, differre scilicet utrumque tractatum in ordine et successione rituum. In argumenti nostri confirmationem adduci possent alia, ut sunt diversitas versionis sacrae Scripturae, unctio ante renuntiationem. SS. Missae sacrificii initium, etc. Quae omnia monstrant non unum eumdemque auctorem esse utriusque tractatus.

22. Atque hisce praemissis, jam mediam confecimus viam. Nunc ostendendum venit, libros de Sacramentis, [Col. 1219B] licet sancto Ambrosio Mediolanensi adscribendi non videantur, tamen sancto Ambrosio Cardurcensi minime tribuendos esse: quo confecto, manifestum fiet, neque tractatus de Mysteriis illum auctorem esse, nisi quis dicere velit ectypon typo antiquius esse. Argumenta, quibus Oudinus singularem suam sententiam fulcire conatur, sunt duplicis generis: videlicet propter nominis identitatem facilis fuit confusio Mediolanensis cum Cadurcensi Ambrosio, cap. 6, n. 2 [(b) 1Kb] : dein characteres omnes hisce opusculis convenientes apprime sancto Ambrosio Cadurcensi aptari possunt, ibid., n. 3 [(c) 1Kb] . Ast, quaeso, quo tempore haec nominum confusio orta est. Oriri potuisse innuit Oudinus inter saeculum octavum et duodecimum, siquidem dicat loc. [Col. 1219C] cit.: »Mss. codices qui plurimi in bibliothecis reperiuntur, vel anonymi sunt, vel cum nomine simpliciter Ambrosii vel sancti Ambrosii, nullique, qui adjiciant vel determinent Mediolanensis episcopi vel archiepiscopi. Neque etiam quod sciam, ante Algerum et Hugonem Victorinum, saeculo XII medio scribentes, ullus expresse sub Ambrosii Mediolanensis archiepiscopi nomine adduxit.« Expresse quidem sancto Mediolanensi episcopo tributos non fuisse facile concesserim: verum quid inde? Nunquid propterea Cadurcensi pontifici adscribemus? Idque praesertim cum saeculo nono jam Mediolanensium praesul indigitetur, uti satis constat ex sancti Paschasii Ratberti tractatu de Corpore et sanguine Domini in praef. [(d) 1Kb] . Nemo enim cordatus dubitabit de Ambrosio [Col. 1219D] Mediolanensi agi in sequentibus verbis: »Haec autem ut securius tua perlegat infantia, placuit, charissime, catholicos Ecclesiae doctores in principio adnotari: ex quibus pauca de pluribus, quasi lac teneritudinis eliquaverimus, Cyprianum scilicet, Ambrosium, Hilarium, Augustinum, Joannem, Hieronymum, Isidorum, Hesichium et Bedam.« Nodum in scirpo quaerere diceretur, quisquis dubitaret hic Paschasium loqui de Cypriano Carthaginensi, de Hilario Pictaviensi, de Augustino Hipponensi: [Col. 1220A] quis igitur inficias ibit, agi hic quoque de Ambrosio Mediolanensi? maxime cum ordine quasi chronologico inter citatos doctores Ecclesiae reponatur? Hisce rationibus momentum quoque addit, quod Paschasius Ratbertus suum tractatum scribens circa annum 831 (uti constat ex Walae abbatis exsilio), ut in praefatione insinuat, id est, vix triginta annis post mortem sancti Ambrosii Cadurcensis, si [(e) 1Kb] chronologiam ipsius Oudini sequamur, non posuisset ejus nomen in mediis doctoribus supra laudatis, si intelligi potuisset de Cadurcensi episcopo tunc vix cognito.

23. Idem etiam valet pro Ratramno, qui Ambrosium suum sanctum Doctorem appellat, quod Ambrosio nostro Cadurcensi recens defuncto simpliciter [Col. 1220B] non convenit. Ast cum ille librum de Mysteriis tantum citasse videatur, non est quod immoremur? Quinimo ipse Oudinus victas veritati manus dare videtur, cum circa finem n. 2 cit., [(f) 1Kb] dicit: »Legentes igitur Paschasius et Ratramnus cum aliis sequentibus (nomen Ambrosii episcopi vel sancti Ambrosii), neque Ambrosium Caturcensem episcopum de fama vel nomine noscentes, oscitanter ac inadvertentes tractatus istos Ambrosii Mediolanensis opinati sunt.« Idem circa finem n. 3, cit. repetit, ne memoria excidat: »Saeculo jam nono, Ratramni atque Paschasii temporibus, haec opuscula esse Mediolanensis archiepiscopi, ac tanquam genuina illius, ab utroque citata credebantur.« Fatetur igitur Oudinus Paschasium et Ratramnum, dum Ambrosium [Col. 1220C] nominant, intelligendos esse de Mediolanensi episcopo: quorsum igitur dicit nullum expresse hos tractatus sub nomine Mediolanensis archiepiscopi adduxisse, si ita scripserint ut non nisi de hoc episcopo intelligi possint? Abest igitur omne confusionis periculum, quando Ambrosii aut sancti Ambrosii, nullo alio adjecto titulo, nomen dictis tractatibus praefigitur: constat enim ipso Oudino judice, Mediolanensem antistitem designari. Rem demum conficit quod narrat Joan. Mabillon in suo Musaeo Italico t. I, p. II [(g) 1Kb] , esse in monasterio Sangallensi codicem litteris majusculis ab annis mille exaratum: igitur cum Mabillonius librum suum ediderit anno 1687, tractatus de Sacramentis ante sancti Ambrosii Cadurcensis tempora jam exstitisset. Oudinus l. c. urget [Col. 1220D] suum argumentum ex eo quod sancto Ambrosio Mediolanensi tributum fuerit opus de Conflictu vitiorum et virtutum, quod tamen ad Ambrosium Autpertum, abbatem sancti Vincentii ad Vulturnum, saeculi XIII scriptorem, pertinet: potuit itaque eidem Mediolanensi episcopo ascribi tractatus sancti Ambrosii Cadurcensis. Licet ex ejusmodi similitudine desumptum argumentum non valide stringat; respondemus imprimis hoc non adeo provenisse ex confusionis facilitate, quam ex ignorantia veri auctoris; nam [Col. 1221A] non solum sancto Ambrosio, sed etiam sanctis Augustino, Leoni, Isidoro, adscriptus fuit tractatus de Conflictu vitiorum, ut habent editores operum sancti Augustini [(a) 1Kb] : dein hic error invaluit post saeculum XI; nam chronographus sancti Vincentii disertis verbis asserit Autpertum composuisse librum de Conflictu [(b) 1Kb] : non mirum igitur posterioribus saeculis invaluisse aliquem errorem. Ast de sancto Ambrosio Cadurcensi, si fidem Oudino praestamus, ipsi ejus aequales tribuissent opus alteri. Atque haec de confusionis facilitate dicta sunto.

24. Neque felicior est criticus noster in characterum convenientia dijudicanda, quae altera probationis pars est. Nititur primum monstrare Oudinus c. 4 et 5 [(c) 1Kb] suae dissertationis »Gallum quemdam [Col. 1221B] esse scriptorem utriusque tractatus: »Tria sunt, inquit, ex quibus Gallum aliquem episcopum fuisse horum tractatuum vel sermonum scriptorem, aperte colligimus: 1o Ex pedum lotione in neophytis, quam in baptismo apud Ecclesiam in usu fuisse confitetur: 2o ex conformitate Liturgiae et aliorum Romanae Ecclesiae in sacramentis rituum; quam pariter amplectebatur; 3o ex gallicismis Latine barbaris, quibus omnes isti sermones respersi sunt.« Premamus critici nostri vestigia, ast inverso aliquantum ordine. Quae de gallicismis Latine barbaris objicit, nimium probant, proindeque nihil: probarent scilicet tractatus non adeo ad saeculo VIII aut IX pertinere, quam ad initium saeculi XVIII referendos esse, cum pleraeque locutiones gallicae, [Col. 1221C] quas latinis opponit, ita huic aevo propriae sint, ut ante hoc tempus in usu non fuerint, et postea obsoleverint. Legat praeterea lector c. 4, n. 3, ubi nonnunquam pro praetensa concordantia patentem diversitatem inter utrumque idioma reperiet: fatebiturque citatas phrases non magis gallicos idiotismos esse quam italicos, hispanicos aut etiam germanicos. Tandem in falso, ut vulgo dicitur, supposito haeret Oudinus, quasi vigeret saeculo VIII usus linguae gallicae, prout nunc floret: dicto saeculo lingua qua utebantur Galliarum incolae, latina erat corrupta variis idiomatibus, sed praesertim Teutonica [(d) 1Kb] . Quinimo etiamsi daremus linguam gallicam, prout hodie floret, viguisse in regno Merovingiorum, [Col. 1221D] necdum tamen valeret illatio pro Aquitania, quae usque ad Pippinum regem, sub quo vixit sanctus Ambrosius Cadurcis, magis erat Visigothis atque Sarracenis subjecta; felicior profecto fuisset Oudinus, si in sancti Ambrosii sermonibus idiotismos arabicos aut gothicos assignasset.

25. Oudinus porro tanquam propriam et singularem Ecclesiae Gallicanae caeremoniam profert lotionem pedum in baptismo: atque hinc deducit utrumque tractatum ad episcopum quemdam Gallicanum pertinere. Verum haec supra num. 17 ita refutata [Col. 1222A] sunt, ut hic repetenda non veniant. Latius hic expendendum est, quod criticus noster dicit de conformitate liturgiae et aliorum Ecclesiae Romanae in sacramentis rituum. Verum quisquis velociter tractatus de Mysteriis et de Sacramentis percurrerit, facile sibi persuadebit hos libros ad quartum potius aut quintum, quam ad octavum saeculum pertinere. Quis enim, cum disciplinam arcani stricte servandam, multitudinem adultorum baptizandam, instans persecutionis periculum, de lingua dissertationes, impugnatas quarti quintique saeculi haereses Arianorum, Priscillianistarum, Macedonianorum, et id genus alia viderit, quis, inquam, sibi persuadebit hos libros medio saeculo octavo exaratos fuisse? Haec abunde sufficerent ad convellendum Oudinianum [Col. 1222B] systema. Sed Oudinus ex his verbis, l. III de Sacram. c. 1: »Non ignoramus quod Ecclesia Romana hanc consuetudinem non habeat, cujus typum in omnibus sequimur et formam,« ita ratiocinatur c. 5, n. 3 [(e) 1Kb] : »Anonymus hic Gallus sequitur ordinem Romanum in omnibus baptismi ritibus, excepta lotione pedum, ut diserte ipse inquit. Cum vero opusculum istud ordinis Romani conscriptum sit, postquam Romani pontifices, jugo Longobardorum, mediantibus Galliarum regibus Pippino et Carolo Magno, exempti sunt: liquet anonymum qui eum sequitur, qui imitatur, claruisse non nisi sub saeculi octavi finem.« Haec Oudini conclusio, sed abutitur criticus hisce vocibus, quibus scriptor dicit se typum Ecclesiae Romanae in omnibus sequi, quasi per haec verba [Col. 1222C] indigitaret Ordinem Romanum, qualis saeculo octavo exstitit. Si enim hoc sensu intelligendus esset scriptor, non subjunxisset paulo post, quasi potestatem habens circa ritus: »In omnibus cupio sequi Ecclesiam Romanam: sed tamen et nos homines sensum habemus; ideo quod alibi rectius servatur et nos rectius custodimus.« Si Ordo Romanus jam tunc consentiente utraque potestate, receptus fuisset, quis episcoporum ausus fuisset ejus ritus ad examen revocare, et suo solius arbitrio subjicere?

26. Ast si conferamus ritus Ordinis Romani [(f) 1Kb] cum iis quae in libris de Sacramentis describuntur, videbimus magnam inter utrosque intercedere differentiam. Quaedam tantum hic notanda sunt, ne [Col. 1222D] nimium excurrat oratio. In libris de Sacramentis nulla fit mentio litaniarum, benedictionis et immissionis cerei paschalis in aquam, quae omnia in Ordine Romano reperiuntur [(g) 1Kb] : aliae sunt interrogationes desumptae ex symbolo, alia forma confirmationis; haec sufficiunt ad monstrandum scriptorem Ordinem Romanum prae oculis non habuisse. Urgetur vero Oudinus adhuc pressius, quia in citatis libris ne Gallicanus quidem Ordo exhibetur: unde consequitur scriptorem ad Gallias non pertinere. Etenim l. I de Sacram., c. 11 [(h) 1Kb] duplex est abrenuntiatio baptizandorum, [Col. 1223A] dum in veteri Missali Gallicano [(a) 1Kb] , edito per virum non minus doctrina quam sanctitate insignem, B. Josephum Mariam Thomasium cardinalem, una tantum reperiatur, quemadmodum et in Sacramentario Gallicano saeculi VII apud Martene [(b) 1Kb] . In aliis vero plerisque ritualibus Galliarum tres renuntiationes signantur, ut habet laudatus Martene l. c. Octavo autem saeculo videtur ubique viguisse in Gallia consuetudo ternae abrenuntiationis, uti patet ex conc. Liptinensi anni 743 [(c) 1Kb] , et ex aliis monumentis, quae affert Cl. Antonius Binterim, vir tot laudandus nominibus, in suo erudito opere Germanico de Antiquitatibus Ecclesiae catholicae [(d) 1Kb] .

27. Juvat huc conferre alium ritum in Ecclesia Gallicana servari solitum, de quo tamen in libro de [Col. 1223B] Sacramentis nihil dicitur. Sanctus Gregorius Turon. l. I de Gloria martyrum, c. 24, [(e) 1Kb] habet: »Tunc cum exorcismo sanctificatam aquam, conspersum desuper chrisma, omnis populus cum devotione haurit.« Atque hujusmodi conspersio non tantum in Hispania, de qua loquitur Gregorius, usitata erat; sed eamdem videre quoque est tum in Gothico [(f) 1Kb] , tum in veteri Gallicano Missali [(g) 1Kb] , quod edidit laudatus supra beatus Josephus Thomasius. Nihilominus noster qui, Oudino divinante, Gallus esset, hunc quoque ritum omnino omisit, l. I de Sacrament., c. 5 [(h) 1Kb] ; nam aquae baptismalis consecrationem describens, de chrismate tacet. En ejus verba: »Nam ubi primum ingreditur sacerdos, exorcismum facit secundum creaturam aquae, invocationem postea et [Col. 1223C] precem defert, ut sanctificetur fons et adsit praesentia Trinitatis aeternae.« Omnino accurate tum hunc, tum alios ritus evolvit auctor: ejus itaque silentium praejudicium creat non facile oblitterandum, scilicet in sua Ecclesia Gallicanam hanc consuetudinem non viguisse. Quod etiam confirmatur ex eo, quod in laudato loco totus sit in evolvendo cur Christus prius descenderit et postea Spiritus sanctus venerit: si enim ritus chrismatis servatus fuisset, nullus dubito quin ad hunc allusisset auctor, cum apud SS. Patres vulgaris sit metaphora chrismatis ad Christum. Conferenti ritus in libris de Sacramentis descriptos cum iis qui in libris ritualibus Gallicanae Ecclesiae reperiuntur, varia alia occurrent, ex quibus manifestum [Col. 1223D] fiet hos sermones adscribi non posse alicui Gallo qui saec. VIII vixerit, et proinde abjudicandos esse sancto Ambrosio Cadurcenci. Si itaque libri de Sacramentis sanctum nostrum Cadurcensem non habent auctorem, quanto minus tractatus de Mysteriis, qui ob rationes, quas late deducunt editores Benedictini [Col. 1224A] in prologo, ad hunc librum praemisso, aliique complures etiam ex heterodoxis, non immerito inter genuina sancti Ambrosii Mediolanensis opera recensetur. Quod quidem judicium confirmatur ipso opere: cum nonnulla, quae in eo reperiuntur, liturgica, Mediolani adhuc partim vigeant, et ritus baptismales, quales in Actis synodorum Mediolani sub sancto Carolo Borromaeo habitarum [(i) 1Kb] describuntur, in hoc tractatu funduntur.

28. Cum itaque libri de Sacramentis sanctum Cadurcensem episcopum auctorem certo non habeant, Mediolanensem vero habere non videantur; longius progressi quidam, indagare tentarunt, quis librorum de Sacramentis scriptor habendus esset. Varii varias secuti sunt sententias. Benedictini in prologo ad lib. [Col. 1224B] de Sacramentis [(j) 1Kb] propendere videntur ad opinionem Godefridi Hermant in Vita sancti Ambrosii [(k) 1Kb] , censentis dictos libros ad aliquem e discipulis hujus sancti, qui non multo post ipsum Mediolanensi praefuerit Ecclesiae, pertinere. Quominus secundum ipsum feramus suffragium, id praecipue impedit, quod auctor, lib. III, e. 11, profiteatur se in ritibus sacris sectari velle vestigia Ecclesiae Romanae [(l) 1Kb] : »Non ignoramus, inquit, quod Ecclesia Romana hanc consuetudinem non habeat, cujus typum in omnibus sequimur et formam: hanc tamen consuetudinem non habet, ut pedes lavet . . . . . In omnibus cupio sequi Ecclesiam Romanam; sed tamen et nos homines sensum habemus, ideo quod alibi rectius servatur, et nos rectius custodimus.« Ex his verbis manifestum [Col. 1224C] est scriptorem sequi ritus Romanos tum vigentes, uno addito, scilicet pedum lotione. Cum igitur notum axioma sit: »Exceptio firmat regulam,« concludendum est caeremonias reliquas omnes apprime concordare cum typo et forma Ecclesiae Romanae. Sed hujusmodi conformitas convenire non potest ritui Ambrosiano, qualis omni tempore, etiam ante sanctum Ambrosium exstitit. Nobis desunt libri rituales, ut latius haec evolvamus. Unum hic afferam, quo aliqui ritum Mediolanensem subodorari putarunt: habet auctor lib. IV de Sacram., c. 5, [(m) 1Kb] hanc formam consecrationis panis: »Accipite et edite ex hoc omnes: hoc est enim corpus meum, quod pro multis confringetur.« Hanc formam Ambrosianam esse [Col. 1224D] dicit Pamelius tom. I Liturgiae Latinae. Verum id omnino negat Muratorius apud August. Krazer [(n) 1Kb] : »Rogavit (Muratorius), inquit, virum Cl. Josephum Antonium Saxium, bibliothecae Ambrosianae praefectum, ut ex omnium antiquissimo Missali Ambrosiano canonem Missae ad se transmitteret. Consuluit ille [Col. 1225A] codicem membranaceum vetustissimum, cujus antiquitatem ad saeculum IX vel X pertinere arbitrabatur, et VERBA consecrationis cum Romanis EADEM, TOTUMQUE CANONEM Romano similem invenit. Hinc verisimile est Pamelium ab auctore libri de Sacramentis fuisse deceptum, qui olim sancto Ambrosio fuerunt attributi, nunc autem antistiti Mediolanensi a criticis emunctae naris rectius abjudicantur.« Magni hoc est momenti; agitur enim de forma sacrosancta, quae vix unquam mutatur semel assumpta: unde hoc solum argumentum probabile facit judicium illorum, qui negant ad aliquem Mediolanensem episcopum dictos libros pertinere. Frustra alium quemdam auctorem quaereremus in illa librorum liturgicorum penuria, quam patimur: nisi enim liber ritualis [Col. 1225B] reperiretur, cujus caeremoniae accurate cum ritibus ab Ambrosiastro expressis convenirent, non video quomodo quid certi pronuntiari posset, et circa horum librorum scriptorem, et circa tempus quo vixerit. Coronidis tamen loco adjungam Robertum Sala, cisterciensem, in sua editione Operum cardinalis Bona suspicari auctorem librorum de Sacramentis fuisse sanctum Maximum Taurinensem [(a) 1Kb] ; sed praeter nudam conjecturam nihil affert Sala, quo opinationi suae aliquid roboris addat. Nihil quoque luminis mihi attulit nova editio Operum sancti Maximi, Romae anno 1784 adornata.



§ IV. Sanctus Ambrosius, detectus coelesti indicio, Romam proficiscitur et in reditu obit.

29. Vidimus, § II, sanctum Ambrosium Cadurcensem [Col. 1225C] ita reliquisse episcopalem dignitatem, ut eamdem postea resumere noluerit. Malitia plebis regendae causa est canonica dimittendi episcopatus. Quamvis autem Sanctus secretum voluerit suae solitudinis locum, non dubium tamen est, voluntatem deponendi pontificalis oneris populo Cadurcensi innotuisse, unde rite procedere potuerit ad electionem ejus successoris. Nam viventi sancto Ambrosio alium episcopum subrogatum fuisse, manifestum fit e Vita n. 9, in qua legitur, inventa clavi in pisce, sanctus Ambrosius dixisse discipulo suo: Vade in civitatem ad episcopum: erat igitur alius episcopus sancto Ambrosio substitutus. Atque hoc etiam ab antiqua Ecclesiae disciplina non abludere testis est nobis [Col. 1225D] sanctus Gregorius Magnus, in cujus Vita, a Joanne Diacono scripta [(b) 1Kb] , legitur: »Pontificibus voluntarie suis renuntiantibus sedibus, successores Gregorius nullo modo denegabat, eosque postmodum de reditibus relictae Ecclesiae sufficienter nutriendos esse censebat.« Voluntariae cessionis mentionem facit quoque sanctus Augustinus lib. II, contr. Cresc. cap. XI [(c) 1Kb] , quando dicit: »Neque episcopi propter nos sumus, sed propter eos quibus verbum et sacramentum Dominicum ministramus; ac per hoc ut eorum sine scandalo gubernandorum sese necessitas [Col. 1226A] tulerit, ita vel esse vel non esse debemus, quod non propter nos, sed propter alios sumus. Denique nonnulli sancta humilitate praediti viri, propter quaedam in se offendicula, quibus pie religioseque movebantur, episcopatus officium non solum sine culpa, verum etiam cum laude posuerunt.« Ad has rationes accedit Waifarium, sedente sancto Ambrosio, occupasse Aquitaniam, de quo haec scribit Eginhardus de Gestis Pippini regis [(d) 1Kb] : »Waifarius, dux Aquitaniae, cum res quae in sua potestate erant, et ad Ecclesias sub manu Pippini regis constitutas pertinebant, rectoribus ipsorum venerabilium locorum reddere noluisset, ipsumque regem, de hisce per legatos suos commonentem, audire contemneret, contumacia sua ad suscipiendum contra se bellum concitavit. Nam [Col. 1226B] rex, contractis undique copiis, Aquitaniam ingressus, se res ecclesiarum bello exacturum pronuntiavit.« Hujusmodi autem Ecclesiarum vastationes causam olim praebuisse dimittendi episcopatus, testis jam nobis fuit sanctus Ado in suo Chronico [(e) 1Kb] . Nihil igitur miri et sanctum Ambrosium ob similem causam similiter episcopalem cathedram alteri reliquisse. De universo autem praesenti argumento, utiliter consuli potest Ludovicus Thomasius in opere de Disciplina Ecclesiastica, part. II, l. II, c. LII, ubi plurima proponit exempla episcoporum Galliae, qui his fere temporibus sedes suas reliquerunt.

30. Gulielmus de la Croix [(f) 1Kb] successorem sancti Ambrosii ponit Aymatum, cujus episcopatum probat ex diplomate consecrationis altaris monasterii Anianensis, [Col. 1226C] in dioecesi Magalonensi, quae celebrata dicitur anno decimo Caroli Magni regis, a Leone papa III, praesentibus trecentis sexaginta sex episcopis: inter hos vero episcopos reperitur Aymatus, episcopus Caorsensis, seu Cadurcensis. Verum illud monumentum, quo uno fulcitur Aymati episcopatus, merito exploditur ab eruditis. Nam annus decimus quartus Caroli regis concurrit cum anno. Christi 781 aut sequenti, quo certe tempore non Leo III, sed Adrianus I, Romanam cathedram tenebat: quare Gulielmus laudatus pro anno Caroli decimo quarto ponit trigesimum quartum, arithmetica nota, ait, prima tantisper immutata, an verius restituta. Verum ne hoc quidem calculo ad annum Christi 804, quo Leo papa in Gallias venit, attingeret, nisi initium Caroli regis anno [Col. 1226D] Christi 769 illigaret: sed impingit in scopulum Gulielmus; nam Carolus anno praecedenti successerat patri suo Pippino. Omissis vero his tricis chronologicis, aliunde constat Leonem papam, quando in Galliis versabatur, Aquitaniam ingressum non fuisse: habent enim Annales Metenses [(g) 1Kb] sequentia: »Medio Novembrio nuntiatum est ei (Carolo Magno, an. 804) Leonem papam Natalem Domini cum eo celebrare velle, ubicunque illi placuisset. Quod rex gratanter suscepit; et statim, misso filio suo Karolo ad sanctum [Col. 1227A] Mauricium, eum suscipere honorifice praecepit. Ipse vero obviam illi apud Remorum civitatem, in basilica beati Remigii episcopi et confessoris, profectus est: ibique susceptum ad Carisiacum usque perductum, cum eo ibi Natalem Domini celebravit. Inde pariter proficiscentes, pervenerunt ad Suessonis civitatem, in qua, dimisso papa, ad colloquium Germanae suae Gislae, quae in his diebus aegrotabat, ad Calam monasterium pervenit: fruitusque ejus colloquio, ad Carisiacum villam Leonem papam, quem apud sanctum Medardum dereliquerat, sibi obviam venire fecit. Deinde Aquis perduxit, et honoratum magnis muneribus, per Bajoariam ire volentem, a suis duci fecit usque ad Ravennam. Mansit apud illum (Imperatorem) dies octo, et, [Col. 1227B] sicut dictum est, Romam repedavit.« Ex hac narratione apparet fabulosum esse documentum Anianense et proinde nullo testimonio niti episcopatum Aymati, de quo agit Gulielmus de la Croix [(a) 1Kb] .

31. Ignotus itaque dicendus est episcopus Cadurcensis, qui sancto Ambrosio in solitudinem secedenti successit: nisi fuerit Angarius etiam Agarnus vel Awarnus appellatus. Is certe jam sedebat anno secundo regni Ludovici, Caroli Magni filii in Aquitania, id est, anno Christi 783, ut videre est in Mabillonii Annalibus, lib. XXV, § XXXIX [(b) 1Kb] . Constat hoc ex diplomate Angarii, datum anno DCCLXXIII domini Hludovici secundo regis Francorum: recte notat Joan. Mabillon. l. c. legendum esse pro 772 annum 783, qui recte concurrit cum anno secundo [Col. 1227C] regni Ludovici Pii in Aquitania, ut pote qui anno 781 ab Adriano papa rex Aquitaniae unctus est Romae, ut habent Annales Metenses [(c) 1Kb] . Angarius igitur, anno 783 jam Cadurcensis episcopus, vixit saltem usque ad annum XIX saeculi noni, uti constat ex membrana abbatiae Figiacensis de permutatione cellulae Jonante inter Angarium episcopum et Pippinum Aquitaniae regem; cujus diplomatis haec est subscriptio: »Datum IV Kal. Junii, anno VI imperii Ludovici et VI regni nostri [(d) 1Kb] .« Cum nemo sit inter eruditos, qui auctoritatem hujus chartae neget, una solum superest difficultas, quomodo scilicet annus VI Ludovici Pii imperatoris concurrat cum anno VII regni Pippini ejus filii in Aquitania; nam Pippinus regnum orsus videtur post Kalendas Novembris [Col. 1227D] anni Christi 814, ut probat Mansi nota in Criticam Pagii ad annum 838, § I: aliunde vero habemus exordium imperii Ludovici Pii duci a Kalendis saltem Maii ejusdem anni. Igitur mense Maio praecedebat uno anno Ludovicus Pippinum: quare Cointius [(e) 1Kb] merito suspicatur »permutatas fuisse notas chronologicas, et annos, Ludovici septimum, Pippini regis sextum, legendos esse;« quo casu dicendus esset Angarius sedem Cadurcensem occupasse [Col. 1228A] anno vulgari 820. Si tamen aliquis malit legere Pippini annum quintum, nihil est quod obstet. Atque haec de successore sancti Ambrosii dixisse sat esto, quin tamen asserere possimus num inter Sanctum nostrum et Angarium aliquis fuerit episcopus medius.

32. Sanctus Ambrosius, dimisso episcopatu, sive occulte, ut insinuat Vitae ejus brevior Ms. e lectionario Cadurcino extracta [(f) 1Kb] , sive, quod probabilius est pro sua in Ecclesiam suam providentia, praemonito clero, ut alium ejus loco pontificem eligere posset, profectus est Romam ad visitanda sanctorum Apostolorum limina. Auctor Vitae brevioris, paulo superius citatae, dicit Sanctum nostrum invitatum a clero et populo ut pastorale officium iterum capesceret, [Col. 1228B] fuisse »causatum quod prius votum sibi solvendum foret,« visitandi scilicet limina sanctorum Apostolorum, atque in reditu in patriam obiisse. De hujusmodi voto nihil habet Vita infra edenda: simpliciter in ea dicitur sanctus Ambrosius, recusato episcopatu, qui illi offerebatur, Romam abiisse: addit nihilominus Ms. reginae Sueciae [(g) 1Kb] , respondisse episcopo successori: »Tu, frater charissime, sedebis in locum tuum. Ego autem vadam Romae in nomine Domini mei Jesu Christi; si vero placuerit Domino meo, regrediar huc: sin autem, tu posside omnia: opus fac evangelistae, ministerium tuum imple, sobrius esto.« Videtur igitur Sanctus, solutus carcere voluntario, Romam abiisse non solum orationis, sed etiam consultationis causa: num scilicet [Col. 1228C] onus pastorale iterum subeundum sibi esset, aut alia sibi quaerenda foret solitudo. Si fides adhiberi potest tum Sanctorali Cadurcensi, apud Gul. de la Croix [(h) 1Kb] , tum vitae breviori Lectionarii Cadurcini, sanctus profectus est Romam, ea mente, ut postea Cadurcum reverteretur: Sanctorale habet: »Ego vero Romam ibo, liminaque apostolorum Petri et Pauli visitabo; quod si Deus huc me reverti permiserit, quod voluerit, praesto sum adimplere.« Liquidius habet Lectionarium [(i) 1Kb] : »Ad apostolica limina Romam perrexit, tum basilicam beati Martini Turonensis, sed in reditu in patriam occubuit.« Ex his apparet Sanctum reipsa voluisse redire Cadurcum, ut ex consilio Romani Pontificis, aut populi sui regimen iterum assumeret, aut in solitudine [Col. 1228D] orationi et poenitentiae reliquum vitae tempus impenderet.

33. Solemne erat Christianis omnibus, sed praesertim presbyteris, episcopis atque iis etiam qui sanctioris vitae desiderio tenebantur, visitare sacra limina Apostolorum, tum ut sanctorum patrocinio adjuvarentur, tum etiam ut Romani Pontificis consiliis regerentur. Multa nobis exempla suppeditat antiquitas. Incertum porro est quantum temporis [Col. 1229A] impenderit sanctus Ambrosius noster suae Romanae peregrinationi: cum tamen non videatur voluisse Romae permanere, et in reditu visitaverit sepulcrum sancti Martini Turonensis, nihil nos cogit ut plus quam biennium huic peregrinationi tribuamus. Si itaque certo sciremus quo circiter tempore Sanctus Cadurcensem suam solitudinem reliquerit, non valde difficile foret tempus mortis certius figere. Nihil tamen impedit, donec tutiora sectari possimus, secessionem Sancti circa annum Christi 765 figere, quando Waifarius maxime in ecclesias Aquitaniae debacchabatur: cum enim hujusmodi persecutiones Sanctus non objiciat, quominus ad sedem suam redeat; recte inferri potest, ejus exitum ex caverna post mortem Waifarii seu post annum Christi 768 [Col. 1229B] accidisse: a quo per triennium solitudinis retrocedendo ad annum 765 devenimus. Romam profectus sanctus Ambrosius ad visitanda sanctorum Apostolorum limina, videtur voluisse dein Cadurcum reverti. Nam oblatas episcopales infulas ita acceptare renuit, ut tamen voluerit Sedem Apostolicam consulere; quod manifeste innuit Sanctorale Cadurcense apud Gul. de la Croix [(a) 1Kb] . Cum episcopus illi subrogatus dixisset: »Domine et pastor bone, ego licet indignus in locum tuum subrogatus sum: quare rogo te, revertere ad domum tuam, et accipe sedem, rege populum tuum, atque esto in loco tibi praeparato, quandiu vixeris: ego autem alio proficiscar. Tunc ad eum Ambrosius dixit: »Regat interim Deus Ecclesiam suam et populum tuum« (suum?). Ego vero Romam [Col. 1229C] ibo, liminaque apostolorum Petri et Pauli visitabo, quod si Deus huc me reverti permiserit, quod voluerit, praesto sum adimplere: sin minus, tu omnia haec recte guberna.« Lectionarium Cadurcense Ms. sub. n. 8014 Bibl. Reg. Bruxell. dicit: »Ad apostolica limina Romam perrexit, tum basilicam beati Martini Turonensis; sed in reditu in patria occubuit decima sexta mensis Octobris ad Arbotum, oppidum Bituricense.« Jam insinuavimus supra n. 31 laudatum Lectionarium in quibusdam non concordare cum aliis scriptoribus qui de sancto Ambrosio egerunt, atque adeo non omnem fidem mereri: hinc igitur certo concludi non potest reipsa Sanctum in reditu ad civitatem suam fuisse, quando obiit. Sed alia [Col. 1229D] sunt quae suadent: ipsa in primis ejus verba supra allata, quibus clare profitetur se rediturum: dein quod in via obiisse dicitur ab omnibus biographis.

34. Unde probari non potest, quod habet Adr. Baillet in Vita sancti Ambrosii, cujus verba Latine reddo: »Inde (Turonis) secessit in pagum Bituricensem, et cellam sibi construxit in vico Serisio, supra fluvium Arnonem, quatuor circiter leucis Bituricis distanti.« Similia quoque habent lectiones Breviarii Bituricensis, anni 1783 nobis humanissime communicatae a R. D. Figier, canonico et secretario archiepiscopatus Bituricensis. Quibus consonant Proprium Sanctorum Cadurcense, ab Henrico de [Col. 1230A] Briqueville editum [(b) 1Kb] , auctores Historiae Ecclesiae Gallicanae [(c) 1Kb] , et Butler ad XVI Octobris. Multae sunt profecto auctoritates quae rem suaderent, si idoneo fundamento niterentur: verum nihil de mora sancti Ambrosii in pago Bituricino habent antiquiora monumenta, si fortassis Breviarium Bituricense, quod vetustissimum appellat Phil. Labbe in Bibliotheca Manuscriptorum [(d) 1Kb] , excipias: dicit enim: »Post aliquod autem tempus Romae rediens, et in pago Biturico in vico Arnotensi moram faciens, per multas tribulationes expurgatus, gloriosum Deo spiritum reddidit:« quamvis haec mora explicari possit de morbo supremo, qui coegit eum demorari in praelato pago. Deinde hoc Breviarium antiquitate inferius est Vita infra edenda, quae satis insinuat, [Col. 1230B] meo judicio, Sanctum nullam moram trahere voluisse in vico Serisio: »Abiit Romam, reversusque est ad urbem Bituricam: cumque Ernotro vico advenisset, contigit eum dormire in Domino.« Cum aliud documentum aeque antiquum sese non prodat, atque satis presse auctores supra laudati antiquioris hujus Vitae vestigia sequantur, concludendum videtur Bituricensem commorationem conjecturam magis esse quam historiam: quod satis apte probat Cadurcense Breviarium jussu Bertrandi Du Guesclin episcopi circa medium saeculum decimum octavum editum: nam cum Proprium Cadurcense Henrici de Briqueville de la Luzerne in Lectionibus sancti Ambrosii dixisset: »Postmodum apud Bituriges contulit sese, et in pago tum temporis ignobili [Col. 1230C] fixit domicilium, ibidemque vitam gloriosam finiit:« omissa domicilii Bituricensis mentione, habet Breviarium Cadurcense: »Demum apud Bituriges Serisii, ad amnem Arnoti, obiit.« Neque id quidem immerito: si enim post Waifarii mortem sanctus Ambrosius ex caverna sua Cadurcensi prodiit, quod probabile numero superiori praediximus, non perspicitur quomodo apud Bituriges domicilium figere potuerit Sanctus, quem omnes dicunt circa annum Christi 770 obiisse; qui enim a Waifarii morte ad hoc tempus intercedunt bini anni, vix sufficientes sunt ad peregrinationem Romanam et Turonensem rite peragendam: tandem, ut supra dixi, non videtur Sanctus in mente habuisse ita relinquere patriam, [Col. 1230D] ut nunquam rediturus esset: de hoc solo dubitabat, num depositas infulas aliquando esset resumpturus. Certe unusquisque mecum consentiet verba Breviarii Bituricensis anni 1783 Sanctum multo tempore vixisse ignotum in vico Sericiaco apud Bituriges, nullum momentum historicum habere.

35. Jam diximus recentiores omnes annum emortualem sancti Ambrosii figere circa 770: cui tamen opinioni nemo antiquorum suffragatur: unde conjectando hic procedunt: conjecturae facile consentiam, dum tamen opinionem num. praec. utcunque firmatam amplecti velint, quam nisi secuti fuerint, non video quibus monumentis sententiam suam probare [Col. 1231A] valeant. E contrario, admissa opinione nostra, chronologia Sancti recte procedit, et facile unusquisque perspiciet tempus mortis sancti Ambrosii vix distare posse ab anno Christi 770. Locus Sancti emortualis accuratius designatur in antiqua Vita: »Cum Ernotro vico advenisset, contigit eum dormire in Domino.« Est autem Ernotrum, etiam Ernodurum aut vicus Arnotensis dictum, vicus quatuor leucis Africum versus a civitate Bituricis distans, atque hodie a sancto Ambrosio, Saint-Ambroixsur-Arnon appellatur, in pago Carophino (canton du Charrost, département du Cher); ad hunc vicum ducebat via a Romanis olim strata, quae antiquam loci celebritatem satis demonstrat. Prope Ernotrum adjacet viculus Sericiacum (Seris) hodie Marats, in [Col. 1231B] quo proprie sanctus Ambrosius defunctus est. Non tamen, ut mihi scribit R. D. Figier, canonicus Bituricensis, die XII Novembris 1840, Sericiaci sepultus fuit, sed Ernotri in ecclesia, ubi, clarescentibus miraculis, magnus populi concursus habebatur: quin propterea verba Sanctoralis Cadurcensis admittere debeamus, quibus dicit: »Post non multos dies illius loci incolae templum in honorem ipsius struxerunt, quod in hunc usque diem exstat.« Scimus quidem Ernotrum nomen sibi mutuasse a sancto Ambrosio, ast utrum in campo aperto sepultus Sanctus, postea templum nactus fuerit, silent antiquiores; imo pro eo quod incolae loci exstruxissent aedem sacram in honorem Sancti, longe probabilius est in templo jamjam exstructo deposuisse sacrum [Col. 1231C] corpus. Caeterum citatum Sanctorale manifeste confundit sepulturam Ernotrensem cum Bituricensi; siquidem post mox allata verba subnectit: »Est autem ibidem coenobium, quod abbatia sancti Ambrosii nuncupatur.« Quod verum est de urbe Bituricensi, neutiquam de vico Ernotrensi. Eumdem errorem habet Alb. Butler, quamvis Adr. Baillet utrumque locum apte distinxerit.

36. Cum corpus sancti Ambrosii aliquandiu Ernotri jacuisset, translatum fuit Bituricas, saeculo saltem decimo, ut satis constat ex diplomate Gaufridi vicecomitis Bituricensis, de quo jam egimus supra n. 2; nam quando reddidit anno 1012 monasterio sancti Petri et sancti Ambrosii Gaufridus quidquid amiserat, jam tum in dicta ecclesia requiescebat corpus [Col. 1231D] sancti pontificis, idque monasterium Ambrosii nostri nomen prae se ferebat: quod utrumque ostendit jam ante Gaufridi donationem translationem Reliquiarum celebratam, et, propagato ejus apud Bituricenses cultu, coenobio novam appellationem sancti Ambrosii inditam fuisse. Atqui haec intra breve duodenium fieri non consueverunt. Unde merito ab auctoribus tempus translationis ad saeculum saltem decimum revocatur. Uno maxime probabile est sancti episcopi Reliquias saeculo jam nono Bituricas illatas [Col. 1232A] Normannorum, Gallias dire vastantium, monachos sua coenobia relinquentes cum Sanctorum Reliquiis in munitissimas quasque urbes confugisse. Certe Normannos graves fuisse Aquitaniae, atque ideo Bituricensi pago, multa antiqua monumenta nobis monstrant. In Annalibus Vedastinis sub anno 889 [(a) 1Kb] legimus »Danos seu Normannos more suo Burgundiam, Neustriam atque partem Aquitaniae, nullo resistente, igne et ferro devastasse; similem calamitatem praedicant iidem Annales sub anno 898 [(b) 1Kb] : sub anno XXIII saeculi decimi refert Chronicon Flodoardi [(c) 1Kb] Normannos Aquitaniam Arverniamque depraedatos fuisse; unde quoque Rodolfus rex, anno XXX ejusdem saeculi, ait citatus Flodoardus [(d) 1Kb] , »Nordmannos, qui Aquitaniam depredationibus infestabant, . . . [Col. 1232B] uno praelio pene delevit:« atque infestationem hanc in Aquitania per septem annorum spatia perseverasse testatur nobis Fragmentum historicum a Chesnio primum editum [(e) 1Kb] . Plura alia possemus afferre monumenta, quae monstrarent pago Bituricensi exitiosos fuisse Normannos; unde probabile fit corpus sancti Ambrosii, saeculo nono in finem vergente, aut decimo incipiente, intra urbem Bituricensem translatum fuisse: quod etiam inde aliquantum confirmatur, quoniam, si non tam ex fuga, quam ex pietate, accidisset translatio, aliquod saltem solemnitatis mansisset vestigium superstes.

37. Ernotro Bituricas translatum corpus sancti Ambrosii, in sancti Petri conditum fuit. Ante Sancti obitum jam exstitisse hoc templum probatur ex sepultura [Col. 1232C] Sigini circa medium saeculum octavum defuncti, ut diximus supra n. 2. Crescente fidelium pietate erga sanctum Ambrosium, ab hoc nomen suum mutuata est ecclesia, quam cum conjuncto sibi claustro ita ex archivis describit Phil. Labbe [(f) 1Kb] : »Est quidam locus prope muros urbis Bituricae ad septentrionalem plagam situs, Brisiacus nuncupatus, qui antiquitus in magno honore constructus, et in honorem beati Petri, Apostolorum principis, ac sancti Ambrosii pontificis sacratus, atque maxima caterva canonicorum honorifice decoratus: sed irruente persecutione infidelium, pene ad nihilum est redactus. Sed etsi destruxerunt domicilia, non tamen abstulerunt sanctitatem. Transacto namque [Col. 1232D] multorum annorum curriculo, Gaufridus, vicecomes Bituricae urbis, cum consilio et adjutorio omnium nobilium Bituricensis ducatus, magnifice reaedificavit anno ab Incarnatione Domini millesimo et duodecimo, villasque et alios honores sancti Petri ac sancti Ambrosii, quos injuste tenebat, ex praecepto regis Roberti et Domini Dagberti, Bituricensis archiepiscopi, reddidit (vide supra n. 3) . . . . Eorum (canonicorum saecularium) devotione paulatim refrigescente, . . . . cum jam non circa altaris officia dediti essent; sed . . . . . essent per suam dementiam clericali ordini dehonestamento, illis expulgis, reverendus [Col. 1233A] in Christo Pater, ac Dominus, Dominus Petrus de Castra, Bituricensis archiepiscopus, vir omnibus verae sapientiae dotibus cumulatissimus, illuc introduxit canonicos regulares, viros certe morum integritate insignes, et (ut ita dicam) ipsa probitate meliores, anno Dominicae Incarnationis MCLI, quemadmodum idem Pontifex memoriae prodidit in haec verba: »Pastoris officii cura nos admonet sanctae religionis bonum fovere semper et diligere, eamque in ecclesiis a Deo nobis commissis sacerdotii nostri tempore, Deo auctore, in melius propagare. Ea propter, ego Petrus, Dei gratia Bituricensis Ecclesiae archiepiscopus, salvandis animabus in civitate Bituricarum aliquod volens ordinare confugium, ubi et mores corrigere et dignos poenitentiae fructus multi [Col. 1233B] valeant Deo exhibere, ecclesiam sancti Ambrosii Brisiacensis, de multa enormitate ad normam et regulam canonici ordinis perducere curavimus, et in ipsa canonicorum regularium ordinem secundum regulam sancti Augustini tenendum amodo constituimus. Quod igitur piae devotionis intuitu a nobis salubriter est factum, religiosa nihilominus est sollicitudine prosequendum. Proinde canonicum ordinem secundum regulam beati Augustini praefata sancti Ambrosii Brisiacensis Ecclesia perpetuo teneri et observari, auctoritate Bituricensis Ecclesiae et nostra, statuimus, nostrosque successores, ut saepe dictam Ecclesiam et hujus religionis institutum fovere semper et in melius laborent promovere, obnixe ac devote flagitamus, et ex parte omnipotentis [Col. 1233C] Dei et beati Stephani Protomartyris admonemus, etc.« Quae ne opus in immensum excresceret, resecavimus.« Hucusque Phil. Labbe.

38. Abbatiam, per Petrum de Castra sub ordine canonico constitutam, rexere prius abbates regulares, quorum primus fuit Godefredus, quem ab anno 1150 ad 1163 saltem gubernasse perhibent auctores Galliae Christianae [(a) 1Kb] . Lapsu temporis haec abbatia in commendam redacta fuit, uti videre est loco citato. Saeculo decimo sexto, turbantibus Galliam Calvinistis, principis Condaei vicarius, Gabriel Montgommery, Bituricam ingressus est per portam sancti Ambrosii, VI Kal. Junii anni 1562, et, pro more sectariorum, altaria evertit, imagines sacras confregit, combussit [Col. 1233D] Sanctorum reliquias [(b) 1Kb] . Inter caeteras ecclesias, Calvinistarum furore destructas, annumeranda sunt monasterium et templum sancti Ambrosii, imo ejus sacrum corpus: e feretro jam projectum, probabilius flammis addicendum erat, quando Catholicorum industria ex impiorum manibus ereptum [(c) 1Kb] , in nova capsa collocatum fuit. Postea anno 1571 Ludovicus de la Mer de Matha, Alvernus, abbas commendatarius, dirutas aedes a fundamentis instauravit; quibus dein novus splendor accessit, quando anno 1634, sub Jacobo Maugis, abbate commendatario, unicum [Col. 1234A] fuit coenobium congregationi Gallicanae canonicorum regularium [(d) 1Kb] . Abbatia deinceps tranquilla perstitisse videtur, usquedum sub finem saeculi praecedentis sacra aeque ac profana in Galliis turbata fuere: communem calamitatem experta quoque est sancti Ambrosii abbatia, et in fiscum reipublicae cessit. Divenditis aedibus, permansit tamen ecclesia usque ad annum hujus saeculi XXVIII, quando et haec solo aequata fuit, excepta abside, quae et hodie inservire posset cultui catholico, si dominus fundi illam reddere vellet, cujus quidem rei nulla spes affulgere dicitur. Ad reliquias sancti quod attinet, perierunt ut pleraeque aliae, in turbine, quin ad hunc usque diem illarum vestigium reperiri potuerit. Ante hoc tempus pars saltem Reliquiarum inclusa erat herma argenteo, qui [Col. 1234B] in processionibus circumferebatur.

39. Serius, uti videtur, in Cadurcensem episcopatum invectus fuit cultus sancti Ambrosii: nullum enim antiquius ejus monumentum occurrit, quam charta edita a Raymundo III [(e) 1Kb] , Panchelli dicto, qua vult ut in honorem sancti Ambrosii patroni sui, quae vox antiquiorem aliquanto devotionem designat, sacellum erigatur. En ejus verba ex Gul. de la Croix [(f) 1Kb] : »Universis, etc., Raimundus, Dei gratia Cadurcensis episcopus. Noveritis, quod nos cum venerabili capitulo Cadurcensi volentes et intendentes damna et pericula Ecclesiae Cadurcensis, in capite et in membris, prout possumus et tenemur, evitare, et virtutem pro viribus procurare, volumus, ordinamus et statuimus, quod medietas fructuum ecclesiarum vacantium [Col. 1234C] et vacaturarum in civitate et dioecesi nostra Cadurcensi, illius anni quo vacabunt in posterum, cedentibus vel decedentibus rectoribus et capellanis seu perpetuis vicariis ecclesiarum earumdem cedat: colligantur vero per certos canonicos, eligendos per nos et capitulum nostrum praedictum singulis annis, quo reddere teneantur nobis et dicto capitulo de receptis et expensis certam et legitimam rationem. Ita quod in primis et ante omnia, ad honorem Dei et beati Ambrosii patroni nostri, et olim episcopi Cadurcensis, de fructibus et bonis praedictis construatur oratorium congruum et honestum, in loco, seu antro, vel spelunca, in qua vel quibus prope pontem veterem Cadurcensem juxta flumen Olti dictus Sanctus [Col. 1234D] arctam vitam dicitur duxisse longo tempore, et poenitentiam voluntariam peregisse, prout indubitanter testantur miracula quam plurima, ibidem et alibi, praestante divina gratia, ob ejus merita declarata . . . . In quorum fidem nos episcopus praedictus sigillo nostro una cum sigillo dicti Capituli has litteras muniri fecimus. Nos vero capitulum Cadurcense sigillum nostrum commune una cum sigillo dicti Dom. episcopi praesentibus appendimus. Datum Cadurci die Jovis ante fostum Cathedrae sancti Petri, anno Domini MCCCVIII.« Duplex nunc Romana Ecclesia celebrat [Col. 1235A] festum Cathedrae sancti Petri: die scilicet XV Kal. Februarii et VIII Kal. Martii, propter sedem Romanam et Antiochenam: difficile igitur foret diem certum citato diplomati assignare, nisi constaret prius, utra festivitas hic indicetur. Utraque Cathedra celebratur quidem in antiquissimis martyrologiis, ut monstravit in suo Usuardo sollerius noster; verum prius festum XVIII Januarii apud plures obsoleverat, ut liquet ex antiquis Sacramentario sancti Gregorii Magni, Missali Gothico, etc., dum alterum ab omnibus Ecclesiis semper retentum fuerit. Quod etiam confirmatur ex eo quod concilium Copriniacense (Cognac) in dioecesi Burdegalensi circa annum 1255 habitum [(a) 1Kb] , inter dies feriatos ponat Cathedram sancti Petri, sed post Conversionem sancti Pauli, et proinde [Col. 1235B] mense Februario. Cum itaque Raimundus Cadurcensis simpliciter dicat datum diploma die Jovis ante [Col. 1236A] festum Cathedrae sancti Petri, mihi non est dubium quin agatur de Cathedrae sancti Petri mensis Februarii: cumque anno bissextili 1308 littera dominicalis pro hoc mense esset F, sequitur diem Jovis ante festum Cathedrae fuisse XV Februarii. Paulus papa IV per bullam datam VIII Idus Januarii anni 1558 restituit festum Cathedrae Romanae XVIII Januarii, quod in pluribus ecclesiis antiquatum erat [(b) 1Kb] . Ut redeamus ad sanctum Ambrosium, sacellum ejus, a Raimundo aedificatum, exstat adhuc, quamvis posterioribus temporibus ex parte vel ex toto instauratum fuerit. Sub finem saeculi praecedentis, hoc sacellum et adjunctum territorium, fisco publico addictum venditumque, perstat tamen, licet profanatum, atque spes est aliqua fore ut aliquando cultui sancti Ambrosii restituatur, [Col. 1236B] ut litteris ad me datis scribit R. D. Layrac, secretarius illustrissimi Domini episcopi Cadurcensis.




[Col. 1235]
[NOTA.]

Cum a nonnullis scripta duo, nempe de Sacramentis et de Mysteriis, adjudicata fuissent S. Ambrosio, Cadurcensi episcopo, ei locum in Bibliotheca nostra concedere opportunum duximus; sed hic dandi opera de quibus agitur nulla necessitas est, tum quia ea non ad S. Ambrosium Cadurcensem pertinere notitia praecedens demonstravit, tum quia jam eadem scripta inter S. Ambrosii Mediolanensis opera habentur, tomo Patrologiae XVI. EDIT.




ANNO DOMINI DCCLXXI.
STEPHANUS III ROMANUS PONTIFEX.




[Col. 1235]
NOTITIA HISTORICA IN STEPHANUM PAPAM III.
(Lib. Pontif. ex Mansi Conc. Coll. t. XII.)

[Col. 1235C] [a 2Kb] Stephanus tertius, natione Siculus, ex patre Olivo, [1 1Kb] sedit annos tres, menses quinque, [2 1Kb] dies viginti octo. Vir strenuus, et divinis Scripturis eruditus, atque ecclesiasticis traditionibus imbutus, et in earum observationibus constantissimus perseverator. Hic dum a Siciliensi insula in hanc advenisset Romanam [Col. 1236C] urbem, tradidit eum domnus Gregorius sanctae recordationis Tertius papa in monasterio sancti Chrysogoni quod tunc noviter fundabat illicque clericus atque monachus est effectus. Quem postmodum domnus Zacharias papa ex ipso [3 1Kb] abstollens monasterio, in Lateranensis patriarchii cubiculo [4 1Kb] esse [Col. 1237A] praecepit. Eumque postmodum in presbyterum tituli sanctae Caeciliae consecravit. Quem tamen pro ejus castitatis modestia in suo officio in Lateranis detinuit. Sed et reliqui, scilicet domnus Stephanus et Paulus beatissimi pontifices, eumdem sanctissimum Stephanum pro ejus [1 1Kb] piis conservationibus in suo servitio similiter detinuerunt. Dum vero praedecessor ejus domnus Paulus papa pro austeritate fervoris aestivo tempore in ecclesia beati Pauli demoraretur, et valida ibidem aegritudine praeoccuparetur, de qua et vitam finivit, die noctuque isdem beatissimus Stephanus in ejusdem sui praedecessoris pontificis perseverans servitio, nullo modo ab ejus lectulo, donec spiritum emitteret, recessit. At vero Paulus papa in aegritudine positus, cum nondum adhuc spiritum [Col. 1237B] exhalaret, illico Toto quidam dux Nepesinae civitatis dudum habitator, cum suis germanis Constantino, Passivo, et Paschale, aggregantes, tam ex eadem Nepesina civitate, quamque ex aliis Tusciae civitatibus, multitudinem exercitus, atque catervam rusticorum, ingredientesque per portam beati Pancratii in hanc Romanam urbem, atque in domo antedicti Totonis armati assistentes, elegerunt ibidem subito Constantinum fratrem ejusdem Totonis laicum existentem. Quem cum armis plurimi eorum loricis induti [2 1Kb] latrocinanter in Lateranense patriarchium introduxerunt. Et ascendentes cum eo in vicedominio, continuo accersito [3 1Kb] Georgio episcopo, compulerunt eum ut orationem clericatus eidem Constantino tribueret. Ipse vero omnino hoc renuebat facere, [Col. 1237C] corruensque in terram prostravit se pedibus ipsius Constantini, adjurans eum fortiter per omnia divina mysteria, ut locum daret, et ab ejusdem impiae praesumptionis proposito recederet, ne per eum talis inaudita novitas in Ecclesia Dei fieret. Et dum hujusmodi adjurationis proferret verba, concitati plurimi ex ipsis malignis, qui eamdem impiam electionem fecerant, insurgentes super eum, atque fortiter comminantes ei, timore correptus, orationem illi clericatus tribuit, et ita clericus effectus, eumdem sanctissimum Lateranense invasit patriarchium. Alia vero die illucescente secunda feria, subdiaconus atque diaconus ab eodem episcopo in oratorio sancti Laurentii intra eumdem patriarchium contra sanctorum canonum instituta [Col. 1237D] consecratus est. Sicque universum populum sibi sacramentum praebere fecit, et adveniente dominico die rursum cum multitudine armatorum exercituum in basilicam beati Petri properans, pontifex ab eodem Georgio episcopo Praenestino, et aliis duobus episcopis, Eustrasio Albanense, et [4 1Kb] Citonato Portuense, consecratus est. Et per anni spatium et mensem unum sedem apostolicam invasam detinuit. Hoc vero cernens Christophorus primicerius et consiliarius, zelo fidei una cum suo filio Sergio tunc [5 1Kb] saccellario [Col. 1238A] existente, maluerunt magis mori, quam talem impiam novitatem et iniquam praesumptionem in sedem apostolicam perpetratam conspicere; et quotidie in fletu et lacrymis perdurantes, simulaverunt se monachos fieri velle, seseque absolvi ab eodem Constantino petierunt, et in monasterium Salvatoris Domini nostri Jesu Christi proficisci, asserentes illic monachicum fore suscepturos habitum. Susceptoque ab eodem Christophoro primicerio sacramento, ita illis credens eos [6 1Kb] absolvit. Quibus properantibus, atque in fines Longobardorum conjungentibus, velletque abbas jam fati monasterii eos in idem monasterium adduci, declinaverunt ab itinere isdem Christophorus primicerius et ejus filius Sergius, dudum quidem saccellarius, postmodum secundicerius, adjurantes [Col. 1238B] firmiter Theodicium ducem Spoletinum, ut eos trans Padum ad Desiderium suum [7 1Kb] deduxisset regem Longobardorum, nitentes ob hoc redemptionem sanctae Dei Ecclesiae perficere. Eosque isdem Spoletinus dux ad suum deportavit regem. Et dum ejus obtutibus praesentati fuissent, obnixe eumdem regem deprecati sunt ejus auxilium tribui, ut talis novitatis error ab Ecclesia Dei amputaretur. Dum vero praenominatus Christophorus primicerius, et Sergius ejus filius, apud praefatum demorarentur regem, fecit praedictus Constantinus apostolicae sedis invasor ordinationem presbyterorum, seu diaconorum, presbyteros octo, diaconos quatuor, sed et episcopos [8 1Kb] in ipsius anni circulo, et unius mensis, fecit, per diversa loca numero octo.

[Col. 1238C] Antedictus vero Georgius Praenestinus, qui cum diaconem et pontificem consecravit, non post multos dies consecrationis ipsius Constantini valida ac pessima aegritudine praeoccupatus, immobilis factus est, et postmodum missarum solemnia nequaquam celebravit; ejus enim dextera manus aruit atque contracta est. Quam etiam nec ad os suum afferre valuit, sicque tremens et languens vitam finivit. Dum vero haec agerentur, conjunxerunt antefatus Christophorus et Sergius in civitatem Reatinam, absoluti a Longobardorum rege. Et praecedentes Sergius et Waldipertus presbyter cum Reatinis et Forconinis, atque aliis Longobardis ducatus Spoletini, conjunxerunt subito ac repente in hanc Romanam urbem, vigesima octava die Julii mensis, indictione sexta, vespere, in ipso [Col. 1238D] crepusculo noctis, vigilia beatorum martyrum Abdon et Sennen, occupantes pontem Salarium.

Alia vero die, transeuntes per pontem Milvium, venerunt ad portam beati Petri, et inde pergentes appropinquaverunt ad portam beati Pancratii. Quidam vero propinqui jam fati Christophori ac Sergii ipsam portam observantes ac custodientes, cernentes ipsum Sergium ad eamdem portam appropinquasse, annuerunt ei et protinus ipsam aperuerunt portam. [Col. 1239A] Sicque jam dictus Sergius et Waldipertus cum Longobardis Romanam urbem ingressi sunt, et per muros civitatis cum flammula ascendebant, metuentes Romanum populum, et nequaquam de Genuculo ipsi Longobardi ausi sunt descendere, sed cum nimio tremore ibidem assistebant. Hoc vero audiens Toto et Passivus germani fratres, ignorantes ingenium et dolum quod ei proditores inierant, cucurrerunt cum aliquantis ad praedictam portam, cum quibus et Demetrius secundicerius, et Gratiosus tunc chartularius, postmodum dux, properaverunt; qui et ipsi in consilio erant cum praefatis nefandissimis proditoribus. Et appropinquantes ad eosdem Longobardos, obviavit Totoni duci ex eisdem Longobardis, qui bellator prae omnibus apparebat, Racipertus nomine, et [Col. 1239B] impetum fecit super eumdem Totonem, super quem isdem Toto irruens, atque fortiter percutiens eum, interfecit. Quod aspicientes Longobardi, in fugam conversi nitebantur evadere; sed Demetrius secundicerius et Gratiosus post tergum supradicti Totonis assistentes, eum in dorsum lanceis percutientes, sic adversus eum praevaluerunt, atque interfecerunt. Passivus vero in Lateranense fugit patriarchium, annuntians suo germano Constantino quae gesta fuerant. Hoc vero audito, aufugit isdem Constantinus cum suprascripto Passivo et Theodoro episcopo, et vicedomino suo in basilicam Salvatoris, et descendentes ad fontem in ecclesiam sancti Venantii, aliquantulum ibidem resederunt, et considerantes si melius possent salvari, in vestiarium ascenderunt. Illinc intus oratorium [Col. 1239C] sancti Caesarii ingredientes, clausisque super se januis ibidem residebant, et convenientes post aliquantas horas hujus Romanae militiae judices, eos ex ipso oratorio ejicientes, sub cautela munierunt. Alio vero die Dominico congregans Waldipertus presbyter, ignorante autem praedicto Sergio, aliquantos Romanos, pergentesque in monasterium sancti Viti, abstulerunt exinde Philippum presbyterum, quem eligentes, et cum [1 1Kb] gaudio vocibus acclamantes: Philippum papam! sanctus Petrus elegit eum, in basilicam Salvatoris more solito deduxerunt. Illicque oratione ab episcopo data, juxta antiquitatis morem, tribuentemque pacem omnibus, in Lateranense introduxerunt patriarchium. Et ibidem similiter [Col. 1239D] in sede pontificali sedens, tribuensque denuo, ut mos est, pacem, ascendit sursum, et mensam, ut assolent pontifices, tenuit, sedentes cum eo aliquanti ex primatibus ecclesiae et optimatibus militiae. Post paululum vero conveniens eodem die saepefatus Christophorus primicerius, cognitaque causa electionis ipsius Philippi, illico cum magna ascendens ira jurejurando coram omnibus Romanis affirmabat, dicens se Roma minime egressurum, quousque Philippus presbyter de Lateranensi expulsus non fuisset patriarchio. Tunc properans antedictus Gratiosus cum aliquantis Romanis expulerunt jam dictum Philippum [Col. 1240A] presbyterum de eodem patriarchio, qui et per scalam quae ducit ad balneum descendens cum magna reverentia ad suum reversus est monasterium. Sicque praefatus Christophorus primicerius alia die aggregans in Tribus [2 1Kb] satis sacerdotes ac primates cleri, et optimates militiae, atque universum exercitum, et cives honestos, omnisque populi Romani coetum, a magno usque ad parvum, pertractantes pariter concordaverunt omnes una mente, unoque consensu in personam praefati beati Stephani. Pergentesque in titulum beatae Caeciliae, in quo idem presbyter [3 1Kb] existens eum pontificem elegerunt, quem cum vocibus acclamationum et laudibus in Lateranense deportaverunt patriarchium, et post omnia rite in ejus electione peracta, Deo auctore, pontificatus [Col. 1240B] assumpsit culmen. Dum vero adhuc electus exstitisset isdem sanctissimus vir, congregati aliquanti perversi, Deum prae oculis non habentes, noc metuentes terribile futurum judicium, submissi a quibusdam pestiferis malorum auctoribus, quibus et digna factis retribuit Dominus, comprehendentes Theodorum episcopum et vicedominum [4 1Kb] ejus, quod dici impium est, eruerunt oculos, et linguam illi crudeliter amputaverunt, sed et Passivi similiter oculos eruere nisi sunt, et tantam impietatem in eisdem monstraverunt, qui etiam nec in proprias domos eos deportari permiserint, ut illis cura a suis hominibus exhiberi deberet, sed [5 1Kb] abstultis omnibus eorum rebus et familiis, ac possessionibus, unum ex eis, Theodorum scilicet episcopum, in monasterium [Col. 1240C] clivi Scauri retrudi fecerunt, ubi fame et siti cremans clamansque aquam, ita exhalavit spiritum. Passivum vero in monasterium sancti Silvestri direxerunt. Nam et Constantinus invasor apostolicae Sedis, dum deductus in medium esset, magna pondera in ejus adhibentes pedibus, in sella muliebri sedere super equum fecerunt, et in monasterium ad Cellas novas, coram omnibus deportatus est. Sabbato vero die diluculo ante unam diem ordinationis praefati beatissimi papae Stephani aggregati aliquanti episcoporum, seu presbyterorum, et cleri in basilica Salvatoris, iterum praefatus Constantinus ad medium allatus est, lectisque sacratissimis canonibus ita depositus est; accedens enim Maurianus subdiaconus orarium de ejus collo abstulit et ante [Col. 1240D] pedes ejus projecit, et [6 1Kb] compages ejus abscidit, sicque alio die dominico antedictus beatissimus Stephanus consecrationem suscepit pontificatus. Factaque ab universo populo Romano poenitentiae confessionisque deprecatione apud divinam clementiam, per quam se omnes peccasse in praedicti Constantini invasoris apostolicae sedis impia ordinatione confitentes, pro eo quod non ei restiterunt, ita excelsa voce in ambone beati Petri basilicae a Leontio scriniario eadem relecta est confessio. Post haec vero aggregati universi exercitus Romanae civitatis, et [Col. 1241A] Tusciae, et Campaniae, pergentes Alatrum partis Campaniae, ubi erat Gracilis tribunus consentaneus jam dicti Constantini apostolicae sedis invasoris, per quem plura mala in Campaniae partes perpetrata sunt, constringentesque fortiter eamdem civitatem, ipsum exinde abstulerunt Gracilem, et huc Romam attulerunt, quem in arctam custodiam retrudentes, aliquantis diebus ibidem mancipatus exstitit. Postmodum vero quidam iniqui Campani, qui huc Romam advenerant, adhortati ab aliis nequioribus se et impiissimis, eumdem Gracilem ex ipsa custodia [1 1Kb] abstollentes, et quasi eum in monasterium deportantes, dum ad Colosseum advenissent, illic ejus oculos eruerunt, et linguam abstulerunt. Porro aliquantis post haec praeteritis diebus, dum Tuscani [Col. 1241B] et Campani hic Romae aggregati fuissent, inito consilio cum praefato Gratioso et fortioribus ejus, per quorum auctoritatem tanta mala operabantur, Deum non metuentibus [2 1Kb] perrexit cum cuneo militum Tusciae ac Campaniae primo diluculo in monasterium ad Cellas novas, ubi Constantinus antedictus apostolicae sedis invasor retrusus erat, eumque ex ipso ejicientes monasterio, ejus eruerunt oculos, et caecum in platea jacentem reliquerunt.

His itaque gestis peractisque, insurrexerunt quidam dicentes quod antedictus Waldipertus presbyter, Longobardorum genere ortus, consilium cum Theodicio duce Spoletino et aliquibus Romanis iniisset ad interficiendum praefatum Christophorum primicerium, et alios Romanos primates, et civitatem [Col. 1241C] Romanam Longobardorum genti tradendam. Unde directus est quidam Christophorus vicedominus cum multitudine populi ad eum comprehendendum. Ipse vero, hoc agnito, fugit in ecclesiam sanctae Dei genitricis virginis Mariae, quae vocatur ad Martyres, quem exinde isdem vicedominus abstraxit, portante eodem Waldiperto imaginem ipsius Dei genitricis, eumque in teterrimam retrudi fecerunt custodiam, quae vocatur Ferrata, in Cellario majore. Et post modicos dies ipsum de eadem custodia ejicientes Waldipertum presbyterum, eumque projicientes in terram, juxta transendam (sic) campi Lateranensis ejus effoderunt oculos, et linguam ipsius crudeliter ac impie absciderunt; dirigentesque illum in xenodochium [Col. 1241D] Valerii, ibidem postmodum ex eadem oculorum effossione vitam finivit. Itaque in exordio ordinationis suae, quo isdem sanctissimus praesul pontificatus apicem assumpsit, direxit in Franciae partes ad [Col. 1242A] excellentes viros Pippinum, Carolum, et Carolomannum, reges Francorum, et patricios Romanorum, Sergium antedictum secundicerium, et nomenclatorem illo tempore existentem, deprecans atque adhortans eorum excellentiam per suas apostolicas litteras, ut aliquantos episcopos gnaros, et in omnibus divinis Scripturis atque sanctorum canonum institutionibus eruditos ac periatissimos dirigerent, ad faciendum in hac Romana urbe concilium pro eadme impia novi erroris ac temeritatis [3 1Kb] praescriptione, quam antefatus Constantinus apostolicae sedis [4 1Kb] pervasor ausus est perpetrare. Et properante antedicto Sergio in Francorum regiones, jam invenit [a 1Kb] de hac luce migrasse Christianissimum Pippinum regem; et coeptum gradiens iter, pervenit ad ejus filios, Carolum [Col. 1242B] et Carolomannum germanos fratres, reges Francorum, et patricios Romanorum. || Quibus apostolicas tribuens litteras, benigne ab eis susceptus est, et dignam illi impendentes humanitatem, cuncta nihilominus pro quibus missus est ab eorum excellentia impetravit; dirigentes ipsi Christianissimi reges duodecim episcopos ex eisdem Francorum regionibus nimis in divinis scripturis et sanctorum canonum caeremoniis doctos, probatissimos viros [5 1Kb] scilicet. Eisque hanc Romanam urbem conjungentibus, mense Aprilis, indictione septima, protinus antedictus Stephanus sanctissimus papa [6 1Kb] aggregans diversos episcopos Tusciae atque Campaniae, et aliquantos istius Italiae provinciae. Quibus omnibus congregatis, concilium peractum est in basilica [Col. 1242C] Salvatoris Domini nostri Jesu Christi, juxta Lateranense palatium. Et praesidente eodem beatissimo papa, considentibus etiam pariter cum eisdem omnibus episcopis, deductus est ad medium Constantinus apostolicae sedis invasor, jam [7 1Kb] excaecatus oculis. Et subtilius exquisitus cur praesumpsisset apostolicam sedem laicus existens invadere, et talem iniquae novitatis errorem in ecclesia Dei perpetrare, ita coram omnibus professus est vim se a populo pertulisse, et [8 1Kb] per brachium populi fuisse electum, atque coactum in Lateranense patriarchium deductum, propter gravamina ac praejudicia illa quae Romano populo ingesserat domnus Paulus papa; et corruens in terram, manibus extensis in pavimento, se reum, ac super numerum arenae maris [Col. 1242D] peccasse, deflebat, petens misericordiae veniam ab eodem sacerdotali consequi concilio. Quem a terra elevare facientes, ipso die nullam de eo protulerunt [Col. 1243A] sententiam. Alia vero die denuo afferentes eum, atque interrogantes de eadem impia novitate, respondit nihil novi se fecisse, dicens: Quia et Sergius archiepiscopus Ravennatium, laicus existens, archiepiscopus factus est, et Stephanus Neapolitanae civitatis, et ipse laicus, repente episcopus consecratus est. Dum vero talia isdem Constantinus persequeretur, illico irati zelo ecclesiasticae traditionis universi sacerdotes alapis ejus cervicem caedere facientes, eum extra eamdem ecclesiam ejecerunt.

Tunc [1 1Kb] detectis omnibus ejus rationum gestis, simul et concilium illud quod in scriptis de ejus quasi confirmatione editum fuerat, igne combusserunt in medio presbyterii ipsius ecclesiae. Et hoc facto, projiciens se in terram, sanctissimus Stephanus [Col. 1243B] papa cum universis sacerdotibus, et populo Romano, clamantesque Kyrie eleison, cum ingenti fletu peccasse se omnes professi sunt, pro eo quod de manibus ipsius Constantini communionem suscepissent, sicque ex hoc omnibus [2 1Kb] indicta est poenitentia. Tunc allatis sacratissimis canonibus, eisque liquido perscrutatis, prolata est sententia ab eodem sacerdotali concilio sub anathematis interdicto, ne ullus unquam praesumat laicorum, neque ex alio ordine, nisi per distinctos gradus ascendens diaconus aut presbyter cardinalis factus fuerit, ad sacri pontificatus honorem possit promoveri.

Sed et alia plura, quae de eo canonica indigebant [3 1Kb] correptione, in eodem concilio statuerunt emendanda. De episcopis vero, atque presbyteris, et diaconibus, [Col. 1243C] quos ipse Constantinus consecraverat, ita in eodem concilio promulgatum est, ut episcopi illi, si aliquis eorum presbyter aut diaconus fuerit, in pristinum honoris sui gradum reverteretur; et [4 1Kb] si placabile fuisset coram populo civitatis suae, denuo facto decreto electionis more solito cum clero et plebe ad apostolicam advenissent sedem, et ab eodem sanctissimo Stephano papa benedictionis [5 1Kb] suscepissent consecrationem. Presbyteri vero illi ac diaconi ab eodem Constantino consecrati simili modo in illum quo prius existebant habitum reverterentur. Et postmodum si qui eorum [6 1Kb] placabiles exstitissent, antefatus beatissimus pontifex presbyteros eos, aut diacones [7 1Kb] consecraret. Statuentes ut hi qui ex eis [8 1Kb] conciliandi erant, nequaquam [9 1Kb] fortiorem honorem [Col. 1243D] [10 1Kb] ascenderent; nec ad pontificatus promoverentur culmen, ne talis impius novitatis error in ecclesia Dei pullularet. Ipse vero antefatus beatissimus Stephanus papa coram omni sacerdotali collegio clara voce clamavit, dicens nullo modo se immitti, aut penitus declinare in eorumdem presbyterorum aut [Col. 1244A] diaconorum consecrationem. De laicis vero qui ab eodem Constantino presbyteri aut diaconi consecrati sunt, ita promulgatum est, ut in religioso habitu cunctis diebus eorum vitae, sive in propriis domibus, vel ubi [11 1Kb] fuissent, permanere deberent. Hujusmodi vero promulgatis sententiis, illico episcopi illi qui ab eodem Constantino ordinati sunt, revertentes, juxta ejusdem concilii sententiam, in pristino honoris gradu electi denuo a clero et plebe, factoque solito decreto, ad sedem apsotolicam properantes, ab eodem sanctissimo papa [12 1Kb] consecrati sunt. Nam presbyteri et diaconi illi usque ad mortem ipsius pontificis sic remanentes, nequaquam sunt ab eo consecrati. Ita enim in eodem concilio statutum est ut omnia quae isdem Constantinus in ecclesiasticis sacramentis [Col. 1244B] ac divino cultu egit, [13 1Kb] iterata fuissent, praeter sacrum baptisma atque sanctum chrisma. Post haec vero omnia promulgata, continuo et diversa sanctorum Patrum testimonia de sacris imaginibus Domini nostri Jesu Christi, sanctaeque et gloriosae ejus genitricis semper virginis Mariae Dominae nostrae, et beatorum apostolorum, omniumque sanctorum, ac prophetarum, et martyrum, seu confessorum, in idem allata sunt concilium, et subtilius multa perindagantes, statuerunt magno honoris affectu ab omnibus Christianis ipsas sacras venerari imagines, sicut ab omnibus praedecessoribus hujus apostolicae sedis pontificibus, et cunctis venerabilibus Patribus, usque hactenus de earum honoris observantia effectum, et cunctis ad memoriam piae compunctionis est traditum, [Col. 1244C] confundentes, atque anathematizantes exsecrabilem illam synodum, quae in Graeciae partibus nuper facta est, pro [14 1Kb] disperdendis ipsis sacris imaginibus. Expletis vero omnibus quae in eodem concilio promulganda erant, tunc isdem beatissimus pontifex aggregans universos sacerdotes, atque clerum, et cunctum populum, profecti sunt ad beatum Petrum principem apostolorum cum hymnis et canticis spiritalibus, et nudis pedibus incedentes, illicque in ambonem ascendens Leontius scriniarius, cuncta quae in eodem peracta sunt concilio extensa voce legit populo. Sed et tres episcopi, id est Gregorius Sylvae Candidae, Eustrasius Albani, et Theodosius Tiburtinus, in eumdem praefatae ecclesiae ambonem ascendentes anathematis obligationem protulerunt, [15 1Kb] si quisquam [Col. 1244D] praesumat quoquo tempore transgredi quidpiam de omnibus quae in eodem concilio statuta sunt. His vero peractis synodalibus gestis contigit post aliquantum temporis de hac vita migrasse Sergium archiepiscopum civitatis Ravennatium. Et continuo surgens [16 1Kb] Michaelius scriniarius ipsius ecclesiae, qui nullo [Col. 1245A] sacerdotali fungebatur honore, profectus est Ariminum ad Mauricium ducem Ariminensem, et congregans [1 1Kb] isdem nefandissimus Mauricius exercitum, una cum concilio Desiderii Longobardorum regis, properavit atque ingressus est Ravennam: et brachio forti elegit praedictum [2 1Kb] Michaelium, et in episcopium Ravennatis Ecclesiae introduxit. Et Leonem archidiaconum, qui electus erat in archiepiscopatus ordinem, Ariminum deportantes, ibidem arcta custodia mancipatum, isdem Mauricius detineri fecit. Tunc direxit quantocius praedictus [3 1Kb] Michaelius atque Mauricius, et judices Ravennatium, ad praefatum beatissimum Stephanum pontificem, promittentes ei copiosa munera, ut ipsum Michaelium archiepiscopum consecrare deberet. Ipse vero beatissimus [Col. 1245B] praesul per nullius donationis promissionem inclinatus est eumdem Michaelium consecrare, asserens nulla ratione hoc fieri posse, dum in sacerdotii honore minime ipse praedictus aexisteret Michaelius.

Cui et vicibus obtestationis ac praedicationis litteras atque missos direxit, ut ab eodem injusto proposito recederet. Sed nullo modo apostolicis admonitionibus acquiescere voluit. Dansque plurima munera Desiderio Longobardorum regi, et cimelia, et ornatus ipsius ecclesiae, cum aliis diversis speciebus, brachio forti per unius anni circulum, et eo amplius, ipsius ecclesiae episcopium [4 1Kb] pervasum detinuit, denudans, atque in magnam paupertatem eum redigens. Sed dum nullo modo firmissimam mentis constantiam [Col. 1245C] ipsius sanctissimi pontificis flectere potuissent aequissimi consentanei ipsius Michaelii, dum missi excellentissimi Caroli regis Francorum et patricii Romanorum, praesentialiter adessent, dirigens ipse beatissimus praesul tam suos missos denuo quam praedictos Francorum missos, omnes Ravennianos admonendo, statim insurrexerunt super ipsum Michaelium, et eum cum opprobrio de ipso episcopio projecerunt: quem vinctum huc Romam dirigentes, elegeruut saepefatum Leonem archidiaconum ipsius Ecclesiae, qui in hanc apostolicam sedem properans cum sacerdotibus, et clero ipsius Ravennatis [5 1Kb] Ecclesiae in archiepiscopatus honorem, ab eodem sanctissimo papa Stephano ordinatus et consecratus est.

Erat enim isdem praedictus beatissimus praesul [Col. 1245D] ecclesiasticae traditionis observator, unde et pristinum Ecclesiae in diversis clericatus honoribus renovavit ritum. Hic statuit ut omni dominico die a septem episcopis cardinalibus hebdomadariis, qui in ecclesia Salvatoris observant, missarum solemnia super altare beati Petri celebrarentur, et Gloria in excelsis Deo diceretur. [6 1Kb] Fecit enim et tres regulares argenteos super rugas, per quas ingrediuntur ad altare, ubi imagines [Col. 1246A] in frontispicio constitutae sunt: unum quidem in basilica beati Petri apostoli, et alium in basilica beati Pauli, et alium ad beatum Andream apostolum. Nam sedulo isdem beatissimus pontifex suos missos atque litteras commonitorias dirigere studebat antedicto excellentissimo Carolo regi Francorum, et ejus germano Carolomanno itidem regi: imminentibus namque atque decertantibus in hoc saepius nominatis Christophoro primicerio et Sergio secundicerio, pro exigendis a Desiderio rege Longobardorum [7 1Kb] justitiis beati Petri, quae obdurato corde reddere sanctae Dei ecclesiae nolebat. Inde nimia furoris indignatione contra praenominatos Christophorum et Sergium exardescens ipse Desiderius, nitebatur eos exstinguere ac delere. Pro quo suo ingenio maligno simulavit se quasi orationis [Col. 1246B] causa ad beatum Petrum huc Romam properaturum, ut eos capere potuisset. Dirigens ergo clam munera Paulo cubiculario cognomento Afiarta, et aliis ejus impiis sequacibus, suasit eis ut in apostolicam indignationem eos deberet inducere. Eique isdem Paulus consentiens de eorum [8 1Kb] proditione absconse decernebat. Dumque hoc agnovissent praenominati Christophorus et Sergius, et eumdem protervum Desiderium regem Romam properaturum agnovissent, illico aggregantes multitudinem populi Tusciae et Campaniae, seu ducatus Perusini, viriliter cum eadem populi congregatione eidem Desiderio regi paraverunt se ad resistendum. Quin etiam portas hujus Romanae urbis claudentes, alias ex eis fabricaverunt, et ita armati omnes existebant ad defensionem propriae [Col. 1246C] civitatis. Et dum haec agerentur, subito [9 1Kb] conjunxit ad beatum Petrum antedictus Desiderius rex cum suo Longobardorum exercitu, et continuo direxit suos missos praefato pontifici, deprecans, ut ad eum [10 1Kb] regredi deberet; quod et factum est. Dum vero coram eo praesentatus fuisset, pariterque pro justitiis beati Petri locutus esset, rursum ipse beatissimus pontifex reversus ingressus est in civitatem. Praefatus siquidem Paulus, et ejus nefandissimi sequaces, inito cum praedicto Longobardorum rege consilio, nitebantur populum Romanum contra eos seducere ad insurgendum contra dictos Christophorum et Sergium, ut eos interficerent. Et dum hoc eis nuntiatum fuisset, aggregantes populum, ascenderunt armati in Lateranas ad capiendum suos insidiatores. [11 1Kb] Nuntiatique [Col. 1246D] more solito, impetum faciens universa multitudo populi qui cum eis advenerat, ingressa est cum armis in basilicam domni Theodori papae, ubi ipse praenominatus sedebat pontifex. Quos et fortiter increpavit cur praesumpsissent armati in idem sanctum patriarchium ingredi: pariterque loquentes recedere eos jussit. Alia die denuo egressus est saepe dictus pontifex ad beatum Petrum cum eodem rege loquendum, [Col. 1247A] et dum simul praesentes fuissent, praetermittens ipse Desiderius causas de justitiis beati Petri, tantummodo pro [1 1Kb] deceptione praedictorum Christophori et Sergii insistebat. Unde claudens universas januas beati Petri, neminem Romanorum, qui cum ipso sanctissimo pontifice exierant, ex eadem ecclesia egredi permisit. Tunc direxit ipse almificus pontifex Andream episcopum Praenestinum, et Jordanem episcopum Signiensem ad portam civitatis, qua egreditur ad beatum Petrum, ubi praenominati viri Christophorus et Sergius cum multitudine populi residebant, protestando eos ut aut in monasterium ingrederentur ad salvandum suas animas, aut ad beatum Petrum ad eum studerent properandum. Ipsi vero metuentes praedicti regis Longobardorum malignam saevitiam, ad [Col. 1247B] eum egredi minime ausi sunt; asserentes se prius in manibus Romanorum suorum fratrum et concivium esse tradendos, quam exterae genti. Dum ergo populus, qui cum eis erant, audirent eadem a praedicto pontifice directa ex ore praedictorum episcoporum, illico conturbati illorum confracta sunt corda, et coepit unusquisque ab eis recedere.

Nam Gratiosus quidam dux, cognatus jam fati Sergii, simulans se ad propriam pergere domum, congregans aliquantos Romanorum, profecti sunt pariter ad portam Portuensem: quam clausam reperientes, a cardine ipsam portam auferre ausi sunt, et ita per noctem ad praenominatum egressi sunt pontificem. Christophorus et Sergius conspicientes se in magno deceptu esse positos, prius quidem Sergius eadem [Col. 1247C] nocte, qua hora campana insonuit, descendit per murum, et properavit ad beatum Petrum. Quem ad gradus ecclesiae beati Petri comprehendentes custodes Longobardorum, ad suum deduxerunt regem. Eumque subsecutus est Christophorus, qui pariter ejus praenominati pontificis obtutibus sunt praesentati, quos [2 1Kb] salvos conservare cupiens, monachos fieri praecepit. Post haec faciens [3 1Kb] missam praenominato regi, ingressus est isdem beatissimus pontifex Romam, relectis praefatis Christophoro et Sergio in ecclesia beati Petri apostoli, cupiens eos noctis silentio propter insidias inimicorum salvos introduci Romam. Dum vero sol ad occasum declinare videretur, continuo congregantes praenominatus Paulus cubicularius, et alii ejus nefandissimi consentanei multitudinem [Col. 1247D] populi, et properantes ad Desiderium Longobardorum regem, ineuntesque cum eo impium consilium, abstulerunt eosdem Christophorum et Sergium ab ecclesia beati Petri apostoli, et properantes cum plurimis Longobardis usque ad portam civitatis, ibidem eorum oculos eruerunt. Sicque praedictus Christophorus, in monasterium sanctae Agathae deductus, ibidem post triduum ob dolorem ex oculorum [4 1Kb] effoditione vitam finivit. Sergius vero in monasterium clivi Scauri deportatus, et postmodum in [Col. 1248A] cellarium Lateranense deductus, illic usque ad transitum paenominati pontificis exstitit. Haec vero omnia mala per iniquas immissiones Longobardorum Desiderii regis provenerunt. Fecit enim ipse sanctissimus pontifex ordinationem unam per mensem Decembris, presbyteros quinque, diaconos quatuor, episcopos per diversa loca numero . . . . . Qui et sepultus est ad beatum Petrum apostolum, et cessavit episcopatus dies [5 1Kb] octo.




[Col. 1248A]
[EPISTOLAE STEPHANI III.]



EPISTOLA PRIMA. STEPHANI PAPAE III AD BERTRADAM REGINAM, DEO SACRATAM. Per Itherium missum regium, quem narrat in Beneventano ducatu strenuam pro ecclesiae utilitatibus operam navasse. Quo nomine gratias agit, petitque ut Itherii fidem remuneretur.

[Col. 1248B] Domnae religiosae filiae Bertradae Deo sacratae, seu domno filio Caroli regi Francorum et patricio Romanorum, Stephanus papa.

Dum tantorum beneficiorum, in diversis apostolicis causis atque utilitatibus, a vobis cumulatis suffragiis, nimia jucunditatis laetitia, sancta spiritalis mater vestra universalis Dei Ecclesia revelata exsultat, nulla, ut opinor, oris assertio ad referendas sanctissimae religiositati vestrae atque Christianissimae praecellentiae tuae, gratiarum laudes sufficere valebit. Sed tamen licet digna vobis ab hominibus pro tanto vestro pio opere rependi non possit vicissitudo; verumtamen misericors Deus noster, qui potens est et scit bonis bona reddere, ipse copiosam laborum vestrorum [Col. 1248C] vobis coelestium retribuet praemiorum recompensationem; sed et nostra sincera cordis habita erga vos affectio sedulo pro vobis divinae non desistit majestati orationum persolvere vota. Itaque praesens Itherius, religiosus ac prudentissimus vir, et revera noster et vester sincerus fidelis, quem cum suis concomitibus et reliquis vestris missis, pro exsequendis faciendisque justitiis fautoris vestri beati Petri direxistis, ad nos conjungens, illico in partes Beneventani profectus est ducatus pro recolligendo illis in partibus suo patrimonio ejusdem protectoris vestri apostolorum principis. Qui videlicet solertissimus vir in omnibus secundum vestram nostramque decertavit voluntatem, suique laboris constantiam, juxta ut a vobis illi praeceptum est, in ipsis [Col. 1248D] apostolicis exhibuit utilitatibus. Unde nimis cor nostrum in ejus defensionis certamine, et firma operationis perseverantia laetatum est; quia profecto secundum quod coelestis muneris gratia magnae scientiae illustratur prudentia, piis quoque meritis atque immutilatae fidei decoratur integritate, tantam in eo reperimus fidelitatem in vestro nostroque servitio, quantam diutissime nostra de eo optabat cognoscere mens. Unde maximas atque innumerabiles gratiarum actiones religiosissimae sobrietati vestrae, atque [Col. 1249A] Christianissimae excellentiae tuae referimus. Et ideo obnixe tanquam praesentialiter benignitatem vestram petimus ut amplissimam favoris vestri gratiam, atque largitatis munificentiam, et dignam consolationem eidem religioso viro, pro ejus laborioso certamine quod in vestro atque nostro, ut dictum est, apostolico servitio exhibuit, impertire jubeatis; quatenus sicut ab omnipotenti Deo, intercedente beato Petro, digna operis ejus in coelestibus regnis exarata fertur remuneratio, ita a vobis consolationis consequatur opem. Omnipotens autem Deus noster, sacris apostolorum principum interventionibus, sua vos circumtegat gratia, et praesentis vitae propera et aeterna felicitatis vobis multipliciter tribuat gaudia. Incolumem religiositatem vestram atque excellentiam [Col. 1249B] tuam gratia superna custodiat.



EPISTOLA II. STEPHANI PAPAE III AD BERTRADAM REGINAM ET CAROLUM REGEM. Item exemplar epistolae ejusdem papae ad domnum Carolum regem, et ejus praecelsam genitricem directae de Christophoro et Sergio filio ejus, qui cum Dodone et caeteris Francis Stephanum papam interficere conati sunt.

[a 1Kb] Domnae religiosae filiae Bertradae Deo consecratae, seu domno excellentissimo filio Carolo regi Francorum et patricio Romanorum, Stephanus papa.

Cum magno dolore et gemitu cordis, tribulationis atque mortis periculum, quod nobis per sequaces diaboli jam eveniebat, ecce subtilius per has nostras [Col. 1249C] apostolicas syllabas a Deo consecratae religiositatis vestrae, atque praecellentissimae Christianitatis tuae auribus intimare studemus, eo quod nefandissimus Christophorus et Sergius nequissimus ejus filius, consilium ineuntes cum Dodone misso germani tui Carlomanni regis, nos interficere insidiabantur. Unde cum eodem Dodone, et ejus Francis, cum aliquibus eorum nequissimis consentaneis aggregantes exercitum super nos, in Lateranensium sanctum patriarchatum cum armis ingressi sunt, confringentes et januas, atque omnes cortinas ipsius venerandi patriarchii lanceis perforantes, atque intus in basilicam domni Theodori papae, ubi nullus usus est aliquando vel etiam cum cultro ingredi, cum loricis et lanceis, ubi sedebamus, introierunt. Sicque ipsi [Col. 1249D] maligni viri insidiabantur nos interficere. Sed omnipotens Deus cernens rectitudinem cordis nostri, quod nulli unquam malum cogitavimus, de eorum nos eripuit manibus, et vix per multum ingenium, dum hic apud nos excellentissimus filius noster Desiderius Longobardorum rex, pro faciendis nobis diversis justitiis beati Petri existeret, per eamdem occasionem valuimus, cum nostro clero refugium facere ad protectorem vestrum, et continuo direximus nostros sacerdotes ad eosdem malignos Christophorum atque Sergium, ut ab eadem iniquitate [Col. 1250A] quam pertractaverant nobis ingerere [b 1Kb] , resipiscerent, et ad nos ad beatum Petrum properarent. Illi mox, ut audierunt, de praesenti cum Dodone et ejus Francis turmas facientes, et portas civitatis claudentes, fortiter resistebant, et nobis comminabantur, atque in civitatem nos ingredi minime permittebant. Et dum in eadem perfidia permanerent, et cognovisset universus noster populus eorum iniquum consilium, de praesenti eos dereliquerunt, qui etiam et plures per murum descendentes ad nos properaverunt. Alii vero portam civitatis aperientes, ad nostri progressi sunt praesentiam, et ita ipsi maligni viri coacti atque nolentes ad nos in ecclesia sancti Petri sunt deducti. Quos interficere universus populus nitebantur, et vix de eorum manibus eos [Col. 1250B] valuimus eripere. Et dum infra civitatem nocturno silentio ipsos salvos introducere disponeremus, ne quis eos conspiciens interficeret, subito hi qui eis semper insidiabantur, super eos irruentes, eorum eruerunt oculos, Deo teste dicimus, sine nostra voluntate atque consilio.

Unde magno dolore nostrum atteritur cor, et credite nobis, a Deo consecrata filia, atque excellentissime fili, nisi Dei protectio, atque beati Petri apostoli, et auxilium excellentissimi filii nostri Desiderii regis fuisset [c 1Kb] , jam tam nos, quam noster clerus, et universi fideles sanctae Dei Ecclesiae, et nostri, in mortis decidissemus [d 1Kb] periculum. Ecce quantas iniquitates et diabolicas immissiones hic seminavit, atque operatus est praedictus Dodo, ut [Col. 1250C] qui debuerat in servitio beati Petri et nostro fideliter permanere, ipse e contrario animae nostrae insidiabatur. Non agens juxta id quod a suo rege illi praeceptum est, in servitio beati Petri, et nostra obedientia fideliter esse permansurum. Et certo credimus quod dum tanta ejus iniquitas ad aures excellentissimi filii nostri Carlomanni pervenerit, nullo modo ei placebit, in eo quod in tantam deminorationem atque devastationem sanctam Dei Ecclesiam is Dodo cum praefatis suis nefandissimis sequacibus cupiebat deducere. Et ideo nostras tribulationes et angustias atque pericula a Deo institutae religiosissimae Christianitati tuae atque excellentiae vestrae innotuimus, quoniam profecto omnipotens Deus credentes in se et confidentes in ejus misericordia non dereliquit.

[Col. 1250D] Agnoscat autem Deo amabilis religiositas vestra, atque Christianissima excellentia tua, eo quod in nomine Domini bona voluntate nobis convenit cum praefato excellentissimo, et a Deo servato filio nostro Desiderio rege, et omnes justitias beati Petri ab eo plenius et in integro suscepimus. Tamen et per vestros missos de hoc plenissime eritis satisfacti. Deus autem omnipotens sua vos protectionis dextera circumtegat, et praesentis regni gubernacula aevis [e 1Kb] atque prosperis temporibus perfrui annuat, et aeterna praemiorum gaudia multipliciter faciat adipisci. [Col. 1251A] Incolumen religiositatem vestram atque excellentiam tuam gratia superna custodiat.



EPISTOLA III. STEPHANI PAPAE III AD CAROLUM ET CAROLOMANNUM REGES. Gratulatur eis quod ad fraternam concordiam reconciliati sint. Petit ut Longobardos cogant ea reddere quae de patrimonio Ecclesiae invaserunt.

Dominis excellentissimis filiis, Carolo et Carolomanno, regibus Francorum, et patriciis Romanorum, Stephanus papa.

Benedictus Dominus Deus noster, pater misericordiarum, et Deus totius consolationis, qui consolator et propitiator existit omnium invocantium eum in veritate. Ipse enim Redemptor noster, preces [Col. 1251B] clamantium ad se exaudiens, moerentium tribulationes ad gaudium convertit. Quod certe nunc in nobis atque universo peculiari populo sanctae Dei Ecclesiae ejus, divinae pietatis clementia, et misericordiae benignitate cernimus esse diffusum, in eo quod nostrae orationis vota exaudiens, moeroris nostri lamentationem quam usque hactenus habuimus ex ipsa divisione discordiae, quam antiquus hostis inimicus pacis intra vestram fraternitatem immiserat, nunc Deo propitio, eodem pestifero aemulo confuso in communem dilectionem et concordiam, ut vere uterinos et germanos fratres vos connexos esse discentes, in magnam laetitiam convertere dignatus est. Itaque, praecellentissimi filii, magni victoriosissimi reges, et Dei providentia nostri Romanorum patricii [Col. 1251C] conjungentes ad nos fidelissimi ac solertissimi vestri missi, scilicet Gauzibertus reverendissimus et sanctissimus frater noster episcopus, atque Fuchbertus religiosus, et Ansfredus, seu Helmagarius gloriosissimi vestri, detulerunt nobis honorabiles et nimis desiderabiles syllabas, a vestra a Deo instituta regali potentia directas: per quas innotuistis contentionis rixas, ac litigia inter vos versata fuisse, sed annuente Domino nunc ad veram dilectionem, et unitatis concordiam, et fraternum amorem, conversi exstitisse videmini. Quo audito, magno gaudio atque laetitia, cum universo populo nostro istius provinciae a vobis redemptae, repleti sumus, et gemina festivitatis gaudia peregimus, immensas Deo nostro omnipotenti referentes gratiarum actiones, [Col. 1251D] atque victricem ejus clementiam collaudantes, consona cum prophetica voce cantantes atque dicentes: Benedictus es, Domine Deus noster, et benedicta omnia opera tua. Ecce enim nunc gaudet Deus noster in coelis, gaudet et universus chorus angelorum; et in terra etiam cunctus exsultat populus Christianus, et solus diabolus inimicus pacis, et discordiae seminator luget, dum victum se esse et superatum conspicit. Non enim aliter fidelium mentes existimare poterant pervenire, quam quod nunc factum esse gaudemus. Sic Deus omnipotens illam pacem et fraternam dilectionem in vobis multiplicet, et multiplicatam corroboret, quam suis donavit sanctis apostolis. Unde de vestra unitate etiam sancta [Col. 1252A] spiritalis mater vestra Dei Ecclesia, et ejus populus universus exsultat. Nam et in his ipsis vestris ferebatur apicibus, tota vestra virtute vos decertaturos pro exigendis justitiis protectoris vestri beati Petri, et sanctae Dei Ecclesiae, atque in ea promissione amoris, quae a vestro progenitore sanctae recordationis domno Pippino eidem principi apostolorum, et ejus vicariis facta est, polliciti estis esse permansuros, et plenarias justitias sanctae Dei Ecclesiae, atque ejus exaltationem esse operaturos. Et quidem nos, excellentissimi filii Christianissimi magni reges, omnino de hoc certi, atque in omnibus satisfacti sumus, quod nulla hominum suasio, aut thesaurorum copiosa datio, vos poterit declinare, aut ab eadem vestra promissione quam beato Petro [Col. 1252B] spopondistis quoquomodo immutare. Tamen nunc firmitatem vestram comprobavimus, dum non corruptori et fragili homini, sed Deo omnipotenti et ejus apostolorum principi placere procurastis. Unde obnixe tanquam praesentialiter petimus, et coram Deo vivo qui vos regnare praecepit, conjuramus excellentiam vestram, ut plenarias justitias beati Petri sub nimia velocitate, secundum capitulare, quod vobis per praesentes vestros fidelissimos missos direximus, exigere, et beato Petro reddere jubeatis, sicut et vestra continet promissio, et omnia quae beato Petro, et ejus vicariis cum vestro sanctae memoriae progenitore promisistis, adimplere dignemini: quatenus intercedente eodem principe apostolorum perfectam ab omnipotente Deo in praesenti vita et [Col. 1252C] futura beatitudinem suscipiatis. Post Deum in vobis habemus fiduciam, et in vestro amore, atque charitatis dilectione, firmiter usque ad animam et sanguinis effusionem una cum universo populo permanebimus. Tamen et de hoc et de omnibus justitiis beati Petri, praedictis vestris missis subtilius locuti sumus, vestro regali culmini cuncta enarranda: et jam sicut terra sitiens imbrem praestolatur, ita vestrum auxilium, et congruum effectum de nostris petitionibus postulamus. Et videte, excellentissimi filii, quia obtestamur vos per tremendum diem judicii; etiam beatus Petrus per nos vos adhortatur atque obtestatur, ut sub nimia velocitate ipsas justitias ejusdem principis apostolorum exigere a Longobardis [Col. 1252D] jubeatis; fortiter eos cum Dei virtute distringentes, ut sua propria idem princeps apostolorum, atque sancta Romana Ecclesia recipiat. Nam si, quod non credimus, ipsas justitias exigere neglexeritis, aut distuleritis, sciatis vos de istis rationem fortiter ante tribunal Christi eidem principi apostolorum esse facturos. Si quis autem vobis dixerit, quod justitias beati Petri recipimus, vos ullo modo ei non credatis. Deus autem omnipotens sua vos dextera protegat, et victoriam vobis de coelo tribuat, suumque angelum ante faciem vestram mittat, qui vos praecedat, et inimicos vestros coram vestris prosternat vestigiis, atque a Deo instituti regni vestri terminos dilatet, et praesenti regno longaeviter ac prospere gubernacula perfrui faciat, etiam et post hujus vitae longaevitatem [Col. 1253A] coelestia vobis regna per infinita tribuat saecula possidenda.



[a 2Kb] EPISTOLA IV. STEPHANI PAPAE III AD CAROLUM ET CAROLOMANNUM REGES. Obnixe conatur dissuadere, ne alter ipsorum Desiderii filiam uxorem ducat, neve sororem suam Gisilam Desiderii filio elocent in matrimonium.

Dominis excellentissimis filiis Carolo et Carolomanno regibus Francorum, et patriciis Romanorum, Stephanus papa.

Dum omnium electorum Dei praecipuam vitam et digna operum merita in nostram memoriam revolvimus, invenimus profecto nulla eos potuisse qualitatis diversitate ab eorum cordis statu et pristina sponsionis constantia amoveri. Unde et variis antiqui [Col. 1253B] hostis suasionibus ac blandimentis circumvallati, immutabiles in suae mentis firmitate constat permansisse, et ob hoc cum triumpho victoriae ad optata pertingere meruerunt gaudia. Et nimirum considerandum est quia si quis quibusdam suasionibus demulcitus victus fuerit, a recto confestim tramite, qui ducit ad vitam aeternam, per abrupta declinans deviare contendat, ut ex hoc in proclivem delabatur noxam. Nam plerumque certum est quia idem antiquus hostis per infirmam naturam fidelium mentes subripere nititur. Hinc est enim quod olim primo homini in paradiso constituto per infirmam mulieris naturam pestiferis valuit suadere blandimentis, divinum transgredi mandatum, et ob hoc [Col. 1253C] dirae mortis humano generi irrepsit excidium. Et ideo, praecellentissimi filii, magni reges, tanto studiosius ejusdem molimini resistendum est, ne quemquam suis irretire valeat argumentis, quanto cernimus suis crebro insidiis ad decipiendum fidelium corda insistere. Itaque nostrae perlatum est notioni quod certe cum magno cordis dolore dicimus, quod Desiderius Longobardorum rex vestrae persuadere dignoscitur excellentiae, suam filiam uni ex vestra fraternitate in connubio copulare: quod certe si ita est, haec proprie diabolica est immissio, et non tam matrimonii conjunctio, sed consortium nequissimae adinventionis esse videtur. Quoniam plures comperimus, sicut divinae Scripturae historia instruimur, per aliae nationis injustam copulam a mandatis Dei [Col. 1253D] deviare, et in magno devolutos facinore. Quae est enim, praecellentissimi filii, magni reges, talis desipientia, ut penitus vel dici liceat, quod vestra praeclara Francorum gens, quae super omnes gentes enitet, et tam splendiflua ac nobilissima regalis vestrae potentiae proles, perfida, quod absit, ac fetentissima [Col. 1254A] Longobardorum gente polluatur; quae in numero gentium nequaquam computatur, de cujus natione et leprosorum genus oriri certum est? Nullus enim, qui mentem sanam habet, hoc vel suspicari potest, ut tales nominatissimi reges tanto detestabili atque abominabili contagio implicentur. Quae enim societas luci ad tenebras, aut quae pars fideli cum infideli? Etenim, mitissimi et a Deo instituti benignissimi reges, jam Dei voluntate et consilio conjugio legitimo ex praeceptione genitoris vestri copulati estis, accipientes, sicut praeclari et nobilissimi reges, de eadem vestra patria, scilicet ex ipsa nobilissima Francorum gente, pulcherrimas conjuges, et earum vos oportet amori esse annexos. Et certe vobis non licet eis dimissis alias ducere uxores, vel extraneae [Col. 1254B] nationis consanguinitate immisceri. Etenim nullus ex vestris parentibus, scilicet neque avus vester, neque proavus, sed nec vester genitor, ex alio regno, vel extranea natione conjugem accepit: et quis de vestro nobilissimo genere se contaminare, aut commiscere cum horrida Longobardorum gente dignatus est, ut nunc vos suademini, quod avertat Dominus, eadem horribili gente pollui? Itaque nullus exterae gentis assumpta conjuge innoxius perseveravit. Advertite, quaeso, quanti qualesque potentes per alienigena conjugia a praeceptis Dei declinantes, et suarum sequentes uxorum alienae gentis voluntatem validis innexi excessibus, immensa pertulere discrimina. Impium enim est ut vel [Col. 1254C] penitus vestris ascendat cordibus alias accipere uxores super eas quas primitus vos certum est accepisse. Non vobis convenit tale peragere nefas, qui legem Dei tenetis, et alios ne talia agant corripitis: haec quippe paganae gentes faciunt. Nam absit hoc a vobis, qui perfecti estis Christiani, et gens sancta, atque regale estis sacerdotium. Recordamini et considerate quia oleo uncti per manus vicarii beati Petri, coelesti benedictione estis sanctificati: et cavendum vobis est, ne tantis reatibus implicemini. Mementote hoc, praecellentissimi filii, quod sanctae recordationis praedecessor noster domnus Stephanus papa excellentissimae memoriae genitorem vestrum obtestatus est, ut nequaquam praesumeret dimittere dominam et genitricem vestram, et ipse, sicut [Col. 1254D] revera Christianissimus rex, ejus salutiferis obtemperavit monitis. Nam et illud excellentiam vestram oportet meminisse, ita vos beato et praefato vicario ejus, vel ejus successoribus spopondisse, amicis nostris amicos esse, et inimicis inimicos, sicut et nos in eadem sponsione firmiter dignoscimur permanere. [Col. 1255A] Et quomodo nunc contra animas vestras agere contenditis, et cum nostris inimicis conjunctionem facere vultis, dum ipsa perjura Longobardorum gens semper ecclesiam Dei expugnantes, et hanc nostram Romanorum provinciam invadentes, nostri esse comprobantur inimici? Itaque et hoc, peto, ad vestri referre studete memoriam, eo quod, dum Constantinus imperator nitebatur persuadere sanctae memoriae mitissimo vestro genitori, ad accipiendum conjugio filii sui germanam vestram nobilissimam Gisilam, neque vos alii nationi licere copulari, sed nec contra voluntatem apostolicae sedis pontificum quoquomodo vos audere peragere. Et quam ob causam nunc contra apostolica mandata, et voluntatem vicarii apostolorum principis agere conamini, quod [Col. 1255B] nunquam vester pater perpetravit. An nescitis, quod non infelicitatem nostram, sed beatum Petrum, cujus licet immeriti vices gerimus, spernetis? Scriptum est enim: Qui vos recipit, me recipit, et qui vos spernit, me spernit (Luc. X), Recordamini, peto, excellentissimi filii, quomodo vos fide [vobis fideliter] dicere visus est praefatus vester domnus ac genitor, promittens in vestris animabus beato Petro, atque ejus vicario antefato domno Stephano papae, firmiter debere vos permanere erga sanctae Ecclesiae fidelitatem, et omnium apostolicae sedis pontificum obedientiam, et illibatam charitatem: et postmodum praedecessori nostro domno Paulo papae eadem vos, una cum eodem vestro genitore, certum est plerumque per missos et scripta promisisse: [Col. 1255C] et post decessum antefati sanctae memoriae patris vestri, et vos ipsi saepius, tam per vestros missos, quamque per litteras, simulque et per Sergium fidelissimum nostrum nomenculatorem, et per alios nostros missos, nobis spopondistis in eadem vos vestra promissione, sicut genitor vester, circa sanctam Dei Ecclesiam et nostram fidelitatem esse perseveraturos. Sed et illud, quaeso, ad vestram referte memoriam, qualiter nos praefatus domnus Stephanus papa in suo transitu per sua scripta sub terribili adjuratione adhortari studuit, firma stabilitate vos esse permansuros erga dilectionem sanctae Dei Ecclesiae, et illibatam charitatem apostolicae sedis pontificum; et omnia vos adimplere juxta vestram [Col. 1255D] eidem Dei apostolo adhibitam sponsionem. Et nunc ista est vestra promissio? O quantum laborem sustinuit iisdem praecipuus ac beatissimus pontifex, qui ita imbecillis existens tanto se exhibuit prolixi itineris periculo; et nisi Dominus praesto fuerit, in vacuum ejus labor deducetur, fuitque nobis iter illud, quod ibidem noster praedecessor in Franciam properavit, in magnam ruinam, dum nostri inimici plus nunc quam pridem in superbiae ferocitatem elevati sunt. Et ecce quod verebamur evenire cernimus, conversaque est nostra laetitia in luctum, et facta sunt novissima mala pejora prioribus, et unde expectabamus nobis lumen oriri, erup erunt tenebrae. Quapropter et B. Petrus princeps apostolorum, cui regni coelorum claves a Domino Deo traditae [Col. 1256A] sunt, et coelo ac terra ligandi solvendique concessa est potestas, firmiter excellentiam vestram per nostram infelicitatem obtestatur; simulque et nos, una cum omnibus episcopis, presbyteris et caeteris sacerdotibus, atque cunctis proceribus et clero sanctae nostrae Ecclesiae, abbatibus etiam et universis religiosis divino cultui deditis, seu optimatibus et judicibus vel cuncto nostro Romanorum istius provinciae populo, sub divini judicii obtestatione vos adjuramus per Deum vivum et verum, qui est judex vivorum et mortuorum, et per ejus ineffabilem divinae majestatis potentiam, atque per tremendum futuri judicii diem, ubi omnes principes ac potestates, et cunctum humanum genus cum tremore assistere habebimus; nec non et per omnia divina [Col. 1256B] mysteria, et sacratissimum corpus beati Petri, ut nullo modo quisquam de vestra fraternitate praesumat filiam jam dicti Desiderii Longobardorum regis in conjugium accipere; nec iterum vestra nobilissima germana, Deo amabilis Gisila, tribuatur filio saepefati Desiderii; nec vestras quoquomodo conjuges audeatis dimittere. Sed magis recordantes quae beato Petro apostolorum principi polliciti estis, viriliter eisdem nostris inimicis Longobardis resistite distringentes eos firmiter, ut propria sanctae Dei Ecclesiae Romanae reipublicae reddere debeant: eo quod omnia quae vobis polliciti sunt transgredientes, nos quotidie affligendo et opprimendo non cessant: et jam quia aliquid nobis reddere minime sunt inclinati, etiam et nostros invadere fines noscuntur, [Col. 1256C] et tantummodo per argumentum in praesentia de vestris missis simulant justitias nobis facere. Nam nihil ad effectum perducitur, et quidquam ab eis de nostris nequaquam recipere valuimus. Unde ecce, ut cuncti nostri dolores subtiliter vestris auribus suggerantur, direximus nostros missos, videlicet Petrum dilectum filium nostrum, et Pamphilum defensorem regionarium sanctae nostrae Ecclesiae: quos et de imminente nobis tribulatione, nec non et de singulis causis subtiliter informavimus vestro regali intimandis culmini: et petimus ut solita benignitate eos suscipere, nostraeque petitioni vestras a Deo inspiratas aures accommodare dignemini, et amplissimam liberationem atque exaltationem sanctae Dei [Col. 1256D] Ecclesiae, spiritalis matris vestrae, et istius a vobis redemptae provinciae defensionem perficere jubeatis, ut perfectam remunerationem a justo judice Deo nostro, intercedente ejus principe apostolorum beato Petro, suscipiatis. Praesentem itaque nostram exhortationem atque adjurationem in confessione beati Petri ponentes, et sacrificium super eam atque hostias Deo nostro offerentes, vobis cum lacrymis ex eadem sacra confessione direximus. Et si quis, quod non optamus, contra hujusmodi nostrae adjurationis atque exhortationis seriem agere praesumpserit, sciat se auctoritate domini mei beati Petri apostolorum principis anathematis vinculo esse innodatum, et a regno Dei alienum, atque cum diabolo et ejus atrocissimis pompis, et caeteris impiis, aeternis [Col. 1257A] incendiis concremandum deputatum. At vero qui observator et custos istius nostrae exhortationis exstiterit, coelestibus benedictionibus a Domino nostro illustratus, aeternis praemiorum gaudiis cum omnibus sanctis et electis Dei particeps effici mereatur. Incolumem excellentiam vestram gratia superna custodiat.



EPISTOLA V. STEPHANI III PAPAE AD CAROLOMANNUM REGEM. Rogat, ut fiat ejus compater spiritalis.

Domno excellentissimo filio Carolomanno regi Francorum, et patricio Romanorum Stephanus papa.

Dum tantam piae considerationis gratiam, atque efficacem solertiam creator noster omnipotens Dominus, vestro mellifluo regali cordi, pro defensione [Col. 1257B] et exaltatione sanctae suae Ecclesiae, infundere dignatus est, praecellentissime fili ac benignissime rex: idcirco opinatissimi nominis tui praeclara memoria, et indita coelitus prudentia in toto terrarum orbe divulgata permanet, etiam in coelestibus regnis digna operum tuorum refulgent merita. Unde beatus es, bone Christianissime rex, quod quidem nos conspecta fidei tuae constantia, quam in apostolicis causis, et nostri amoris fervore habere dignosceris, firmi in tua dilectione permanentes, sedulo eidem nostro Conditori pro immensa vestra laetitia, et a Deo instituti regni vestri stabilitate, preces fundere nequaquam desistimus. Interea conjungentes ad nos Beraldus religiosus abbas, et Audbertus vir illuster, detulerunt nobis honorandas, nimisque desiderabiles [Col. 1257C] syllabas a Deo protectae excellentiae vestrae, quas [Col. 1258A] cum magno honoris affectu suscipientes atque relegentes, quae in eis ferebantur, omnino agnovimus. Sed et ipsi vestri fidelissimi missi ea, quae a vestra a Deo protecta excellentia, injuncta habuerunt, nobis subtilius retulerunt, de quibus, sicut vestris fidelibus ad singula eis responsum reddidimus, vestro a Deo inspirato culmini liquido enarrandum.

At vero, quia amoris vestri fervor in nostris firmiter viget praecordiis, magna nobis desiderii ambitio insistit, praecellentissime regum, ut Spiritus sancti gratia, scilicet compaternitatis affectio inter nos adveniat, pro quo obnixe quaesumus Christianitatem tuam, a Deo institute bone rex excellentissimeque fili, ut de praeclaro ac regali vestro germine, quod vobis Dominus pro exaltatione sanctae suae Ecclesiae [Col. 1258B] largiri dignatus est, in nostris ulnis ex fonte sacri baptismatis aut etiam per adorandi chrismatis unctionem, spiritalem suscipere valeamus filium, ut eadem, Deo prosperante, compaternitatis gratia in medio nostrum corroborata, laetitia ex hoc tam nos quamque universus noster populus pariter relevati, exsultare valeamus in Domino. Deus autem omnipotens, per quem reges regnant, et principes imperant, sua vos protegat gratia, et victoriam vobis de coelo pro suae sanctae Ecclesiae defensione tribuat; atque longaevos et sospites in solio regni pariter cum excellentissima et Christianissima filia nostra regina, dulcissima vestra conjuge, et amantissimis natis, conservare, et coelestis regni aeterna gaudia concedere dignetur possidenda. Incolumem [Col. 1258C] excellentiam vestram gratia superna custodiat.




ANNO DOMINI DCCLXXVI.
S. STURMIUS FULDENSIS ABBAS.




[Col. 1257]
NOTITIA HISTORICA IN S. STURMIUM.
(Fabric. Bibl. med. et inf. aetatis.)

[Col. 1257D] Sturmio, aliis Sturmius, natus in Norico, sub initium saeculi VIII comes et assecla Bonifacii, in monasterio Fritislariensi educatus, postea primus abbas Fuldensis, mortuus anno 776 vel 779. De eo historici passim, praecipue Eccardus, tom. I Rerum Francicarum. Ejus sunt duo scripta a Mabillonio, tom. IV Analectorum, pag. 454-457, edita, quorum prius inscribitur Ordo officii in domo seu [Col. 1258D] ecclesia Frisingensi ante Pascha; alterum, Antiquae Consuetudines monasteriorum ordinis S. Benedicti. Verum ipse Mabillonius postea agnovit opuscula esse Sturmionis, qui ea in Itinere Italico, et praecipue monasterio Casinensi, collegerat. Et sub hujus nomine denuo edita sunt in libro Vetus Disciplina monastica, Paris., 1726, in-4o, pag. 4. Histoire littéraire de la France, tom. IV, pag. 161.




[Col. 1257]
VITA S. STURMII AUCTORE EIGILE.

(Vide hanc Vitam infra ad annum 722, inter Eigilis opera.)



SANCTI STURMII FULDENSIS ABBATIS SCRIPTA QUAE EXSTANT.




[Col. 1259]
ORDO OFFICII [a 1Kb] IN DOMO S. BENEDICTI ANTE PASCHA.
(Mabill. analect. p. 151 nov. edit.)

[Col. 1259A] In primis in Dominica quae est ante Palma, id est quindecim dies ante Pascha, non cantant responsorium parvulum cum Gloria, et secunda feria iconias velant.

Item in Dominica quae est in olivae benedictionem, cantant Tertiam in S. Petro residentes. Omnes legunt lectionem secundum consuetudinem. Post lectionem vero sequitur Introitus et lectio Apostoli, et gradalis ad ipsam diem pertinentes, et Evangelium de Ramis palmarum: et benedicuntur olivae, et incipiunt antiphonam, Hosanna filio David. Post haec Ecce quam bonum, et intrant in S. Benedictum, et dicta oratione incipiunt aliam antiphonam, Turba multa. Sequitur Litania, et cum ipsa intrant ad Missam majorem. Ad ipsam legunt lectionem de [Col. 1259B] Apostolo, gradalem et tractum, Evangelium, passionem Domini secundum Matthaeum. Completa Missa, vadunt cum psallentio in refectorio.

Item post Palmas tantum tres noctes faciunt nocturnum. Quarta autem feria, id est in vigilia Coenae Domini, hora nona expleta intrant ad Missam: legunt lectiones duas, et cantant graduales duos, unumquemque cum quinque versiculis. Sequitur Passio Domini secundum Lucam. Post Completorium vero ad ipsas vigilias signum non tangunt usque ad Missam in Sabbato sancto; nec lectores benedictionem petunt, nec in fine consueta dicunt. Similiter ad mensas agatur.

Congregati omnes in oratorio versum non dicant, nec vocatorium [Invitatorium], nec presbyter compleat; [Col. 1259C] nec orationem dicant, nisi tantum simpliciter incipiant antiphonam. Novem psalmi dividantur in tres vices, tres, tres, tres, cum novem responsoriis majoribus, et novem lectionibus de Lamentatione Jeremiae, et Tractatu de passione Domini. Ita agatur usque in Sabbato sancto.

Item in Coena Domini agatur Missa ad Vesperum. Ita intrantes in refectorio, accipiant singulas biberes et panem, et quidquid eis appositum fuerit. Exeuntes vero lavat abbas pedes omnibus, et post Mandatum [Col. 1259D] coenant.

Et in nocte de Coena Domini, quod est Parasceve, incipientes Matutinum, per singulas antiphonas exstinguunt candelas singulas. Item in sexta feria ad [Col. 1260A] Tertiam legunt Passionem Domini secundum Matthaeum, ad Sextam secundum Marcum: hora vero nona legunt lectionem de Osee propheta; sequitur gradalis cum quinque versiculis, Domine, audivi. Deinde lectio de Exodo et tractus, Qui habitat in adjutorio. Post haec Passio Domini secundum Joannem sequatur. Deinde sacerdos fundat orationes XII cum totidem litaniis. Haec omnia expleta, adorant sanctam crucem. Acta vespera, vadant ad reficiendum.

Sabbato vero post horam nonam, pulsato signo intrent in oratorio. Dicta oratione incipiunt Lectiones XII cum IX orationibus totidemque gradalibus, et sequuntur benedictiones, et benedictio cerei et aquae. Exeuntes vero cum litania procedunt ad S. [Col. 1260B] Petrum. Finita ibidem ipsa litania, dicta oratione procedunt inde ad S. Benedictum cum alia litania: et illa ibidem finita, similiter dicta oratione incipient aliam, et cum ipsa procedunt ad Missam majorem. Post Missam, peracta vespera, vadunt cum psallentio in refectorio.

Item Dominico die vadunt cum antiphona et aqua sancta per singulas mansiones. Finita omnia et completa, procedunt in refectorium cum psallentio. Secunda feria eunt cum cruce et patrocinia [Id est reliquiis], et aqua sancta per singulos labores: redeuntes agunt Missam in sancto Petro.

Tertia vero feria procedens juso [Id est deorsum seu inferius], jungentes se invicem, et salutantes se mutuo ad S. Petrum in civitate: incipientes litaniam, [Col. 1260C] intrant in ecclesiam, legunt lectionem Actus apostolorum, gradalem, alleluia; sequitur Evangelium. Dicta oratione, incipientes antiphonam procedunt in cellam ad sancto Salvatore. Peracta autem Missarum solemnia, incipientes antiphonam eunt in refectorio. His ita omnibus expletis, secunda et tertia feria faciunt octo lectiones; reliquis diebus usque in octaba sexta et usque in Pentecosten omni nocte tres lectiones; et ad matutinum [Laudes] Dominus regnavit, et jubilate Deo.

[Col. 1260D] In his festivitatibus fiunt XII lectiones, et dicitur Dominus regnavit, Pascha, Ascensio Domini, Pentecosten, S. Joannis Baptistae, S. Petri, S. Laurentii, S. Mariae, S. Martini, Nativitas Domini, Epiphania [Col. 1261A] Domini, Octabas Domini, Octabas Epiphaniae, Purificatio S. Mariae, Nativitas S. Faustini, et Jovitae, et depositio S. Benedicti abbatis, et S. Gregorii papae, et S. Germani episcopi. In his autem festivitatibus in vigilia non processio, nec jejunium ad vesperum, videlicet octaba Domini, octaba Epiphaniae, et Purificatione sanctae Mariae. In reliquis autem sanctorum festivitatibus VIII lectiones. [2Kb]




[Col. 1261]
ANTIQUAE CONSUETUDINES MONASTERIORUM ORDINIS S. BENEDICTI.
(Mabill. Analect. p. 152 nov. edit.)

[Col. 1261B] Patres coenobiorum studiose sanctam regulam observare cum summa cura decertant, ut fratribus suis necessaria alimentorum et indumentorum secundum statuta sanctae regulae praebeant: ut omnem eis mundanae curae occasionem tollant, et peculiaris alicujus atque, murmurationis mortiferum virus excludant, suaeque professioni idoneos reddant. Nam eleemosynarum largitionem, seu quamlibet oblationem, sive possessionum suarum reditus maxime in hoc expendunt, ut fratribus suis necessaria, non superflua praebeant, quatenus ab eis liberius sancti propositi observationem requirere valeant: curasque et sollicitudines rerum terrenarum postponunt, et secundum praecepta regulae lucrandis animabus studiose invigilant.

[Col. 1261C] 1. In oratorio summum silentium, summam psallendi reverentiam, temperamentum elevatius canendi, et ordinatissimum modum in choro standi; in omnibus agendis temperatam modulationem, ablata in omnibus festinatione confusa, ac celerrimum ad omnia signa conventum.

2. In sacrario magnum silentium, et nitidissimam administrationem, et vestimentorum sacerdotalium honestam et ordinatam valde distributionem, et signorum valde distinctum sonum.

3. In hospitali hospitum monachorum honestissimam susceptionem, segregata domo susceptionis aliorum hospitum.

4. In refectorio summum silentium, et ordinatissimam atque mundissimam cibi et potus administrationem, [Col. 1261D] atque secundum regulam aequalem in omnibus pro necessitate distributionem, in omnibus providentes, ne modum regulae usquam excedant.

5. In claustris hora lectionis summum silentium, et summum studium lectionis ab omnibus haberi: [Col. 1262B] semper tamen in illorum habitationibus silentium et humilitas studiose observatur.

6. In dormitorio ordinatissimam lectorum positionem, et aequam ac similem stramentorum divisionem: ubi nihil pictum vel variatum atque lineum vidimus, sed neque in dormitorio hospitum.

7. Omnigenam jurationem inter eos nec audiri, nec praesumi a quoquam: et nocturnum silentium semper ab eis custodiri, sive intus, sive foris sint, quousque in capitulo versum dicant.


Ordinem regularem apud eos qui in arce regulari pollent, istum meminimus.

1. In primis ut a vespertinis usque in capitulum, quod fit post Primam, summum silentium teneatur: et post matutinas horas non redeatur ad lectulos, [Col. 1262C] nisi quando plenarium officium celebratur: vel contingat ante horam surrexisse, excepto infirmis vel prae lassitudine non valentibus, quorum imbecillitas a priore consideranda est.

2. Post lectionem autem capituli exeundum est ad opus quod praecipitur a priore cum summa cautela in Psalmorum modulatione vel spiritualium rerum conlocutionibus, ne verba otiosa subripiant, ut juxta regularem auctoritatem usque ad interrogationem non loquantur. Ista interrogatio a sapientibus consideranda est, ut paucis comprehendant.

3. Post opus, et Tertiam, et Missam, pleniter conveniatur ad lectionem in locum deputatum ab omnibus, excepto his qui in variis officiis deputantur: sed de his qui possunt occurrant, quorum conscientia [Col. 1262D] sibi testis est, utrum possint, custodito summo silentio in intentione lectionis, nisi jubeat prior alicui doctiori, minus doctis fratribus vel doctrina indigentibus lectionem tradere, de cujus moribus securus sit.

[Col. 1263A] 4. His ita compositis, frater qui signis horarum praeest, accedat ad coquinam ad videndum, si jam parata sunt quae parantur fratrum usui necessaria. His paratis moveat signum prolixius, dum fratres omnes in ecclesiam concurrere possint. His in unum positis, signum secundum pulset brevius. Finito officio, stet abbas vel secundus ab illo, si ipse non adest cum fratribus; et senior decanus accedat propere ad signum refectorii pulsandum, quo audito, abbas praecedat, sic sequantur reliqui fratres honestissime, ut nullius vox vel mussitatio ibi audiatur.

5. Post cibum autem citius redeunt ad stratus suos, maxime juvenes vel negligentes, quorum mores notantur. Si qui sunt de quibus bene praesumitur et volunt, liceat illis aliquantulum, sed tamen breviter, [Col. 1263B] vacare orationi in ecclesia. In claustro autem vel prohibito loco nullus inveniatur, ne forte (quod absit) aliquis fabulis vacet vel otio. Sed nec hoc praedicti Patres saltim concedunt.

6. Item signo Nonae priore pulsato prolixius, sustineatur a secundo eo modo, sicut superius; et caetera omnia quae superius diximus de hora Sexta, compleantur. Sunt qui versum volunt dicere post potum Nonae, sicut prius in capitulo, ad solvendum silentium, quod caute custodiunt usque ad illam horam. Sed videat abbas utrum hoc observare voluerit. Post Nonam autem, sicut jam praefati sumus, in opere custodiantur omnia.

7. Vidimus etiam de adolescentioribus fratribus maximam curam haberi, et ad hanc curam deputatos [Col. 1263C] duos, quorum probatissima vita habebatur in monasterio; nec declinari adolescentes ab eorum aspectu, sive in die, sive in nocte, unquam ausos fore.

8. Circatores etiam duos, qui omnibus horis, dum fratres vigilabant, circuibant monasterium, ne quis frater deesset proprio loco: si autem defuisset, statim in tabulis notabatur, et in conventu fratrum aspectui abbatis praesentabatur, et juxta propriam [Col. 1264A] temeritatem regulari disciplina corripiebatur. Sed et multa alia, quae brevitas hujus schedulae coercet, et ore colloquentis edocentur melius ab his Patribus custodiri.

9. De modis autem poenitentiae cautissime decernunt, quos modos esse septem dicunt regulares. Primus, admonitio semel et iterum atque tertio. Secundus, correptio publica coram omnibus, absque excommunicatione. Tertius, excommunicatio pro levioribus culpis. Quartus, excommunicatio pro gravioribus culpis. Quintus, verberum vindicta vel corporis castigatio. Sextus, oratio communis ab omnibus. Septimus, expulsio de Monasterio, si rite recordor. Inveniuntur tamen et alii modi poenitentiae in regulari disciplina, sed hi excellentiores.

[Col. 1264B] 10. Vidimus etiam et aliud observabile, si quis ad perfectionem taciturnitatis venire desideret, quod nullus fratrum in quolibet loco loqui aliquid praesumebat, praeter duo ad haec deputata. In ecclesia nullus praeter officium divinum et verba orationis: si aliquid cuilibet loqui necessitas erat, tacto vestimento abbatis vel cujuslibet fratris annuit ad illa loca: expositisque paucissimis verbis vel rationabilibus, statim abscesserunt, timentes ne propter necessaria verba, in nociva et inutilia inciderent.

11. Praedicti circatores hoc observabant; si aliquem ridentem vel aliquid susurrantem conspexerant, statim tabulis notabatur, et benignissime corripiebatur tempore opportuno.

[Col. 1264C] 12. Inter se namque tanta charitate ardebant, ut si cuilibet contigisset, propter communem utilitatem longius abesse, quod tanta dilectione desiderabatur ab omnibus, ut nulla mater amplius unicum filium desiderare potuisset, usque dum rediret. Reddito propriis, statim super collum ejus in osculum ruebant fraterno affectu, implentes illud quod Dominus dicit in Evangelio: Tunc vere discipuli mei eritis, si dilectionem habueritis ad invicem.



APPENDIX.




[Col. 1263]
FRAGMENTUM PLACITI REGII ADVERSUS SINLEUM Qui bona Ecclesiam Fuldensem attinentia usurpaverat.

[Col. 1263D] Carolus, gratia Dei rex Francorum, vir inluster. Cum nos in Dei nomine Longlario villa, una cum obtimatibus, vel pontificibus, seu inlustribus viris ducibus, comitibus, sederenius ad universorum causas audiendas, vel recto judicio aterminandas, ibique veniens venerabilis vir Sturmio, abba de monasterio Fulda, ubi domnus et sanctus Bonifacius in corpore requiescit, homine aliquo, nomine Sinlei, interpellabat repetivitque, eo quod res illas in loco [Col. 1264D] qui dicitur Autmondistat, quod domnus rex Pippinos per suum praeceptum ad causam S. Bonifacii condonavit, una cum adjecentiis . . . . . . . . . . . . . . domibus, edificiis, pratis, silvis, aquis, aquarumque decursibus ac totum et integrum quidquid ad ipsa villa Autmondistat aficere videtur . . . . . . . . . . . .

Actum quod fecit mense Novembris die III in anno IV regni nostri.

Thiotgandus recognovit et subscripsit.




ANNO DOMINI DCCLXXVIII.
S. AMBROSIUS AUTPERTUS BENEVENTANUS ABBAS




[Col. 1265]
NOTITIA IN S. AMBROSIUM AUTPERTUM.
(Fabric. Bibl. med. et inf. aetatis.)

[Col. 1265A] Ambrosius Autpertus, minus recte aliis Ansbertus, Gallus, monachus Benedictinus atque inde abbas S. Vincentii ad fontes Vulturni fluvii in Samnio an. 777 et 778, quo diem obiit supremum. Vide Acta sanctorum 19 Julii, tom. IV, pag. 646 seq., et Mabillonium saeculo III Sanctorum Bened., parte II, pag. 256. Scripsit, ut ipse in extremo operis testatur [(a) 1Kb] , sub Desiderio Longobardorum rege et sub Paulo I papa, et successori ejus anno Christi 767 Stephano dicavit libros X Commentariorum in Apocalypsin, editos Coloniae, 1536, et in Bibliotheca Patrum Coloniensi tom. IX, et Lugdunensi tom. XIII, pag. 403; Vitam SS. Paldonis, Tatonis et Tasonis fratrum et monasterii S. Vincentii de Vulturno abbatum, et historicam de monasterio suo relationem, [Col. 1265B] quae exstat apud Ughellum tom. VI, pag. 458 (edit. nov. pag. 369), Mabillonium saec. III Bened., pag. 423, et in Actis sanctorum XI Januarii. Sed commentaria in Psalmos et in Canticum canticorum, quae Coloniae atque alibi edita scribit Labbeus, alii ignorant, nisi quod ms. in Cantica canticorum, in bibliotheca Floriacensi exstare Oudinus testatur, certe edita esse non existimo, neque eorum apud Albericum mentio, ubi de hujus Ambrosii prolixa super Apocalypsin expositione. Meminit autem [Col. 1265C] Trithemius cap. 287 de Scriptoribus eccles., et lib. II, cap. 106, Illust. Bened., ubi eidem Ambrosio [Col. 1266A] Autperto, quem an. 890 ait floruisse, tribuit libros X in Apocalypsin, et in Psalterium, in Cantica canticorum et librum de Cupiditate (cujus notitiam videtur petiisse a Sigeberto, cap. 91), et librum Epistolarum ad diversos. Magna autem suspicio est a Sigeberto, Trithemio, Sixto Senensi, aliisque qui horum vestigiis insistunt, Ambrosium hunc confundi cum Autperto abbate Cassinensi ab anno 834 ad 837, de quo Petrus diaconus cap. 13, et ad eum Joan. Baptista Marus, pag. 172 seq., vel cum alio etiam juniore hujus nominis. Ad Audbertum Cassinensem referunt sermonem in Assumptionem Mariae inter Augustinianos de sanctis, et in Combefisii Bibliotheca Concionatoria, sermonem de Purificatione B. Mariae virginis, sive de lectione Evangelii Luc. II, 22, seq. [Col. 1266B] ad calcem Operum S. Ambrosii edit. Paris. 1642. 1665, etc., et in Veteri Homiliario quem sub Alcuini nomine edidit Baluzius tom. I Miscel., pag. 382, tum sermones in laudem S. Matthiae apostoli aliorumque sanctorum; et de Nativitate Mariae, et in festum omnium sanctorum, sermonem de cupiditate, habentem Scripturarum testimonia octoginta, qui incipit: Sanctorum Ecclesiam; sermonem in dedicatione ecclesiae, orationem contra septem septies vitia, homiliam in Marci IX, 2 seq., etc. Denique librum de [Col. 1266C] Conflictu vitiorum et virtutum inter S. Ambrosii et Augustini [(b) 1Kb] Opera saepius editum.




[Col. 1265]
VITA S. AMBROSII AUTPERTI ABBATIS MONASTERII S. VINCENTII AD VULTURNUM IN BENEVENTO.
(Ex Chronico ejusdem Monasterii scripto saeculo XI, apud Mabill. A.B. saec. III.)





OBSERVATIONES PRAEVIAE.

[Col. 1265D] 1. Autpertus seu Autbertus, ipse est Ambrosius Autpertus, aliis Ansbertus, cujus exstant libri decem in Apocalypsin. Id antequam demonstremus, juvat quaedam praemittere de ejus Vita, quam nobis exhibet chronographus monasterii sancti Vincentii ad fluvium Vulturnum in Benevento: quo de monasterio dictum est in Vita sancti Paldonis ab ipso Autperto scripto, supra ad annum 720. Porro chronographus iste [Col. 1266D] vivebat saeculo XI, ut patet ex ipsius Chronico edito apud Chesnium in tomo III Hist. Franc.

2. Autperti nomen non exstat in fastis Benedictinis, neque in Romanis, Ferrariive catalogo, eum tamen sanctissimum vocat chronographus iste, qui res ab eo gestas propius inspexit. Consentit Ferdinandus Ughellus in tomo VI Italiae sacrae, ubi sanctum Autpertum dicit. Sane ejus pietatem ac sanctimoniam [Col. 1267A] probant lucubrationes ab eo relictae, de quibus hic agendum.

3. Paulus Warnefridi in lib. VI de gestis Longob., cap. 40, agens de primordiis coenobii S. Vincentii juxta Vulturnum, laudat Scripta viri eruditissimi Autberti ejusdem Monasterii abbatis, quae de primis loci institutoribus composuit. Chronographus etiam hic editus plures lucubrationes enumerat sectione 7, in his librum de Conflictu vitiorum, eum fortasse qui Augustino perperam tribuitur, Ambrosio vero in pluribus mss. exemplaribus, forsan errore nominis, nam Autpertum nostrum etiam Ambrosium vocatum constat. Hoc enim nomen praefert Expositio ejus in Apocalypsin.

4. Ista expositio edita est primum Coloniae anno 1536, tum in tomo IX Bibliothecae Patrum sub nomine Ambrosii Ansberti Galli presbyteri, viri facundissimi; quem monachum et presbyterum Ordinis S. Benedicti appellat Trithemius, eumque cum Bellarmino [Col. 1267B] et aliis anno Domini 890 claruisse affirmat. Verum integro saeculo aberrant a vero calculo, uti observarunt viri piissimi juxta ac doctissimi, qui Officium de sanctissimo Eucharistiae sacramento ex lectionibus Patrum concinnarunt. Id quod recte probant ex clausula Expositionis in Apocalypsin, quae in editis libris sic se habet: Ambrosius, qui et Ansbertus, (rectius Autpertus seu Autbertus) ex Galliarum provincia ortus, intra Samnii vero regionem apud monasterium Martyris Christi Vincentii maxima ex parte divinis rebus imbutus; non solum autem, sed et sacrosanctis altaribus ad immolanda Christi munera traditus, operante beata et inseparabili Trinitate, suffragantibus etiam meritis beatae Mariae virginis, temporibus Pauli pontificis Romani, necnon et Desiderii regis Longobardorum, sed et Arechisi Ducis ejusdem provinciae quam incolo, hoc opus confeci atque complevi: quodque propter facilitatem ipsum intelligendi, Speculum parvulorum vocavi. Atqui Paulus I, ut recte observant, sedi Romanae praefuit ab anno 757 ad 767, eo scilicet [Col. 1267C] tempore quo Desiderius in Italia rerum potiebatur. Eam Autperti commentationem repraesentat egregium atque veterrimum bibliothecae Corbeiensis apographum duplex. Prioris inscriptio ista est: Incipit epistola Ambrosii Autperti ad Stephanum urbis Romae episcopum pro libris suis. Exordium epistolae sic: Beatissimo Stephano Ambrosius Autpertus presbyter, etc. Is est Stephanus tertius, Pauli successor, cujus auctoritatem Autpertus adversus obtrectatores scriptionis suae jam vulgatae imploravit. Posterioris partis hic titulus: In nomine sanctae Trinitatis, incipit expositionis Autperti presbyteri in Apocalypsin pars secunda. Quae incipit a libro quinto. In fine deest clausula illa, quam supra ex editis Codicibus retulimus. Legimus et homiliam ejusdem auctoris in duobus aeque vetustis membraneis libris, factam in Evangelium de Transfiguratione, praemisso hoc titulo: Incipit homilia Autperti presbyteri de lectione Evangelii secundum Matthaeum, qua Dominus in monte coram tribus [Col. 1267D] discipulis transfiguratus perhibetur. Et adductis Evangelii verbis: Incipit homilia ejusdem lectionis habita ad monachos in monasterio S. Vincentii. Solet nonnunquam evenire, imo pene semper evenit, ut in domibus regum ac principum vasa aurea vel argentea quilibet vilis emundet atque despectus. Quid autem sunt corda electorum in sancta Ecclesia, quam quaedam, ut ita dixerim, vasa regalia, etc. Haec homilia nusquam typis vulgata est, uti nec aliae duae, quas manu descriptas habemus, unam de Purificatione, alteram de Assumptione B. Mariae. Primae inscriptio et exordium ita est: Sermo de lectione S. Evangelii, editus a domno Auberto presbytero atque abbate in Purificatione S. Mariae. Si subtiliter a fidelibus quae sit hujus diei festivitas perpendatur, etc. Alterius vero sic: Sermo Autberti presbyteri in Assumptione S. Mariae. Adest, dilectissimi fratres, venerabilis dies omnium sanctorum solemnitates praecellens, etc. Quo in sermone quae fuerit Autperti sententia de Assumptione [Col. 1268A] Deiparae, ex fragmento quod in fine hujus Vitae referemus, intelliges. Sane homilias aliquas evangeliorum pulchra sermonum declaratione edidisse Autpertus dicitur infra num. 7. In his vero operibus presbyter passim, semel tantum abbas; semper Autpertus Autbertusve, aliquando Ambrosius Autpertus in libris mss. appellatur. Et quidem necdum abbas erat, cum Apocalypsin commentatus est; siquidem Pauli papae tempore condidit eam expositionem, abbas vero fuit Hadriano pontifice, ut patebit inferius.

5. His praemissis de Autperti lucubrationibus, juvat nonnulla deflorare ex ejus commentariis in Apocalypsin, quae ad facta ipsius illustranda conferunt plurimum. Quibus studiis addictus fuerit vir sanctus, declarat initio libri VIII in hunc modum: Rarissimos tractatorum fidelium invenimus, quos non saeculi litteratura prius imbuerit, quam ad divinas transierint enodandas Scripturas; quosque de Aegypto exeuntes non Aegyptiorum divitiae locupletassent, ut Hieronymum, Augustinum, Cyprianum, Hilarium, Ambrosium, et [Col. 1268B] alios multos, quod tamen mihi ultimo omnium evenisse minime cognosco. Non enim oneratus divitiis exivi de Aegypto: quia nequaquam me in schola mundanae sapientiae erudiri contigit. Nihil mihi Plato, nihil Cicero, nihil Homerus, nihil Virgilius, nihil Donatus, nihil Pompeius, nihil Servius, nihil Sergius, nihil Priscianus contulit. Sed si quid fortasse habere videor, hoc de horreo dominicae praedicationis a Christo accepisse me fateor, non quo mihi et eorum scientia fuerit denegata: sed quo plus delectatus sim verbis humillimi piscatoris, quam superbissimi oratoris; plus divinis intenderim, quam humanis eloquiis. Ex quibus intelligimus Autpertum se totum dedisse lectioni, meditationi, ac praedicationi sacrarum Scripturarum: quo nomine etiam sanctos Patres intelligit, quos identidem citat, praecipue Augustinum et Gregorium Magnum.

6. Praedicationis item studium commemorat suum initio libri IX. Joanni, imo etiam Ecclesiae in Joanne [Col. 1268C] dicitur: Accipe librum et devora illum. Quibus utique verbis memetipsum loquendo percutio, qui accepto intelligendi ingeniolo, plerumque nulla cogente necessitate per inania diffluo; plerumque etiam sub obtentu praedicationis divinae saecularibus viris plus quam decet familiaritate conjungor. Cui contraria opponitur sententia qua dicitur: Sapientiam scribe in tempore otii; et qui minoratur actu, ipse percipiet eam. Sed in uno horum quae dixi, occurrit nobis magna consolatio, quia quo propter multorum utilitatem charitate exigente ad ima descendimus, eo valenter ad summa intelligenda consurgimus . . . Inter haec autem necesse est, ut cum familiari Scripturarum meditatione ad officium egredimur praedicationis, atque ab officio praedicationis ad familiarem rursum Scripturarum meditationem revertimur; sollicita inquisitione nosmetipsos discutiamus, et quae vel quanta sint, in quibus aut proficimus, aut detrimentum passi sumus, sagaci intentione perpendamus: quatenus hinc inde et formidine et spe animum [Col. 1268D] pulsantibus, nec elatio per praeceps impingat, nec rursum desperatio in profundi voraginem mergat.

7. Qua ratione ad scribendum impulsus sit, ipse aperit in ipso libri I exordio: Quod si a me quaeritur cur postquam omnes ecclesiastici scriptores siluerunt, hoc agere praesumo, cum humilitatis satisfactione cito respondeo: quia ad hoc ipsum divina gratia impulsum me esse cognosco. Si autem de vita tractatoris indigna conqueritur, potius ego quam alii in hac parte me reprehendo. Sed non est Deo indignum, per hominem, etsi peccatorem, tamen utcunque Christianum, sua verba depromere, qui dudum per sacrilegos et impios prophetavit. Et in fine libri X: Sed obsecro, mi Domine, doctor angelorum et hominum, ne in talium numero computes eum qui emendatiorem vitam cum salubri doctrina arripere quaerit. Et quia hoc ipsum nisi a te acceperit, facere non potest, qui tribuisti scientiae donum, quaeso ut tribuas etiam voluntatem, studium atque virtutem operandi bonum. Quod si voluntas, studium, [Col. 1269A] virtusque operandi bonum non prosequitur scientiae donum; satis mihi est, Domine, stultum hebetemque esse. Neque enim ideo patriam parentesque reliqui, ut mihi scientiae dona largireris, sed ut perfectione virtutum ad vitam aeternam perduceres. Nolo certe hanc commutationem. Quod si utraque non mereor, doctrinam scilicet atque operationem: aufer, quaeso, doctrinam, tantum ut tribuas operationem virtutum. Utinam ii qui studiis sacris intendunt animum, simili instinctu moveantur omnes! Quod velim praecipue attendant nostri qui litteris incumbunt.

8. Quam sanctis Patribus fuerit addictus Autpertus, pluribus in locis attestatur, praecipue in fine libri X his verbis: Quantum itaque ad fidei attinet rectitudinem, ita in singulis sententiis cauta servatur expositio, ut si forte me voluerit in his reprehendere, reprenhendat etiam (ut de multis paucos commemorem) Hieronymum, Augustinum, Ambrosium, atque nostrum Gregorium. [Col. 1269B] Ubi observa Gregorium ab eo dici nostrum, hoc est Benedictinum, quod ante me adverterat litterisque mihi significaverat V. C. Emericus Bigotius.

9. Etsi is erat Autpertus, non tamen invidiae expers fuit. Cum enim vulgasset libros suos in Apocalypsin, continuo passus est obtrectatores, quibus objecit Stephani papae auctoritatem, qua se ipse munire conatus est. Exstat ea de re ejus epistola ad Stephanum, in qua defendit totius Ecclesiae libertatem, ut scilicet unusquisque prout desuper accepit, sine alterius controversia volumina condat: eumque affirmat damnandum censeri, quisquis hanc libertatem spiritus abolere conatur. Et infra: Nuper in Apocalypsim Joannis decem edidi libros; et quanquam sufficeret mihi quia sanctarum Scripturarum testimoniis [Col. 1270A] verae fidei congruentibus roborati erant, quia praecedentium tractatorum sensu vigebant; humilitati tamen meae prospiciens peto, ut vestro etiam decreto profuturi firmi maneant, quod videlicet nullum praeter me alium tractatorem fuisse reperio. Sed non ideo libertas succubuit, quia humilitas semetipsam libere prostravit. Quibus in verbis illud observatu dignum est, Autpertum fuisse primum qui Romani pontificis decretum in suorum librorum confirmationem requisierit.

10. Postremo adeo non refugiebat studiorum vigilias, ut etiam ipse susciperet notarii laborem. Sic enim ait in oratione ad Deum: Et quia in hoc tam laborioso opere notariorum solatia deesse mihi videntur; obsecro, Domine, ut nec manus verborum characteres formans, aut visus exterior verba litteris formata conspiciens, impedimentum praestent cordi intus secreta mysteriorum rimanti: sicque cordis intentio vigilet intrinsecus, quatenus officium manus [Col. 1270B] nequaquam torpeat extrinsecus. Idem repetit initio libri V. Mirum est sane, tanto viro (quod etiam venerabili Bedae et Paulo Diacono accidisse legimus) defuisse sodalem vel unum, qui excipiendis ejus sententiis ac dictis calamum ac manum porrigeret.

11. Haec ideo fusius praemisimus, quod non satis notus hactenus fuerit Ambrosius Autpertus; nec subjecta Chronographi relatio sufficiat ad factorum ejus commendationem.

12. Quo tempore Autpertus in Vincentiano monasterio florebat, ibi etiam degebat Magnus, doctus et mirae conversationis, ut legitur in Actis sancti Walfridi abbatis Palatioli supra ad annum 765, cui Walfrido in instituendo coenobio suo adjutor exstitit Magnus.



INCIPIT VITA
[Col. 1269]

[Col. 1269C] 1. Quae de sanctissimo abbate Autperto sequuntur, operae pretium reor aliquantulum prolixius enarrare. Equidem non ambigo me meritis ipsius apud Deum posse juvari. Cujus originem, actus, vel adventum in hoc sacro coenobio Christi Levitae Vincentii, partim vetus scriptura tradidit; partim vero sicut venerabilium Patrum fidei relatione didici pariter comprehendens, et ad laudem Dei nostri omnipotentis scribens, posteris perfectionem rectae religionis ac exemplum proferimus perseverantiae justi laboris pro Dei amore decertantibus in sacri coenobii institutis: ut quicunque aspiciens, hujus contempletur nobilitatem, seque quantocius a saeculi convertat vanitate; hujus attendens prudentiam et charitatem, avidius Christi sectetur humilitatem; et eo magis si [Col. 1269D] saeculi divitias alacriter studuit calcare, de sibi promissa in coelis a Domino gaudeat felicitate. Si pauper vero propriam abrenuntians voluntatem sub jugo sanctae regulae Deo se professus est militare, noverit se jam non de crastino debere cogitare: sed meminerit quoniam et humiles spiritu Dominus dignabitur salvare.

2. Hic quidem sanctissimus Pater, Galliarum provinciis oriundus, parentibus admodum Christi religione et saeculi dignitate clarissimus, ut luciferi solis radius Christianitate conspicuus enituit. Qui nimirum [Col. 1270C] cum puellares ageret annos, litterarum studiis traditus, totis viribus innocenter Christi mandata custodiens, tam divinae quam mundanae philosophiae verus Christi philosophus efficacia adeptus est. Post quod in regali aula divae memoriae Caroli imperatoris assumptus, cum a cunctis diligeretur, maximeque ab eodem imperatore Carolo, sive ejus genitore pio Pippino, coepit ejusdem imperatoris magister et institutor esse prudentissimus, ipsiusque imperialis aulae archicancellarius [a 1Kb] supra caeteros haberi strenuissimus. Et cum a cunctis veneraretur atque attolleretur sibi jure dignis laudibus praecipuisque obsequiis; tamen ille pii pectoris simplicitatem et purae charitatis sinceritatem custodiebat attentius.

3. Sed cum his temporibus monasterium beati [Col. 1270D] martyris Vincentii super Vulturni fluminis fontem a sanctis Patribus Paldone, Tatone et Tasone esset constructum, magnaque ibi sanctorum Deo famulantium congregatio permaneret, quae praecipuis pene tunc temporis Italiae monasteriis praeferretur, factum est ut eorum sanctae religionis opinio longe lateque fragrans, etiam ipsius clementissimi imperatoris Caroli perveniret ad aures. Qui ductus divino amore, praecipueque suasus ab eodem suo venerabili magistro et archicancellario Autperto, primitus quidem hujus opinionis veritatem explorare [Col. 1271A] voluit, misso ad idem monasterium suo apocrisiario, dehinc magna stipatus caterva potentum Romam veniens, ad primi principis Petri limina oraturus, et ut Ecclesiarum populi et patriae excidium ulcisceretur; peractis necessariis rebus, cum maxima multitudine tam religiosorum episcoporum vel abbatum, quam sequentium comitum ac marchionum, ad idem dignatus est accedere monasterium, ubi qualiter dignissime a sanctis Patribus susceptus, quamque ipse ibidem humiliter sit ingressus, in libro [a 1Kb] Vitae eorum plenius continetur: quod ex praecepto domni Tasonis abbatis a venerabili Petro presbytero et monacho sacri coenobii satis lucide descriptum est.

4. At cum idem serenissimus imperator post [Col. 1271B] dona magnifica quae ibidem contulerat, postque firmatis regali praecepto longe lateque possessionibus, sanctorum Patrum vestigiis prostratus, illorum se diutius orationibus commendans, sumptis benedictionibus festinanter vellet reverti; vir Domini Autpertus contemplatus piae conversationis exempla in sanctis Patribus admodum mirabatur, jamque ejus animus hisce similem fieri delectabatur. Hoc denique evoluto tempore [b 1Kb] , Carolus imperator Beneventum aggressus diutina obsidione cives vexabat, sed ei ad capiendum omnino urbs difficilis erat. Interea Arichis ipsius civitatis princeps pia consideratione civium saluti consulens, datis obsidibus duobus liberis cum eo paciscitur. Inde rediens imperator, B. Benedicti monasterium petiit, [Col. 1271C] orationibus servorum Dei se commendans, plurima ibi dona largitus est, et imperiali praecepto quaeque possederant confirmavit, adjungens et alia multa. Ad monasterium quoque Christi martyris Vincentii datis ex parte sua magnis muneribus, tam venerabilem virum Autpertum, quam et magnificum Aetherium [c 1Kb] imperialis aeque aulae Magistrum, reverenter transmisit, qui sua pia vota fideliter Dei servis deterrunt.

5. Tunc ergo venerabilis Dei famulus Autpertus, ductus amore sanctae religionis, imperialibus vestigiis semetipsum prosternens, orat se jam Deo militaturum relictis mundanis tumultibus in B. Vincentii monasterio usque ad finem vitae libentissime [Col. 1271D] persistere velle, ac pro ipsius imperatoris salute Deo se donari proposuit. Quod imperator audiens, [Col. 1272A] multis effusis lacrymis pro devotione viri, licet magnis ejus videretur destitui subsidiis, tamen postulatus a multis annuit impetratis. Hujus exemplo plurimi ex aula regia militiae cingulum deponentes, in sancto proposito religionis ei adhaeserunt, et omnia quae habere videbantur, ac si non visa, pro Dei amore penitus dimiserunt.

6. Sanctae igitur religionis habitum vir Dei indutus, omnibus se inferiorem ita intimo credebat sui cordis affectu, ut nihil omnino scire [Al., habere] vellet, praeter quae ab abbate dabantur quotidiani victus necessaria, quae quidem et ipsa caeteris paribus sumere videbatur. Et cum esset in aula regia admodum delicatus, ita seipsum divinis mancipabat obsequiis, ut nulla illi hora vacua praeteriret, qua [Col. 1272B] vel insisteret orationi, vel in lectione divina ejus animus versaretur.

7. Denique, ut comperimus, plurimos sanctarum Scripturarum libros exposuit. Nam Leviticum Moysi, Cantica Salomonis, Psalterii flores melliflua suavitate, quae in his divina maneant arcana sacramentorum, quaeve uniuscujusque fidelis disciplina morum, sive Christi observatio mandatorum, suorum edisserens patefecit documento verborum. Librum quoque de Conflictu vitiorum [d 1Kb] , sed et homilias aliquas Evangeliorum pulchra suorum edidit declaratione sermonum. Vitam etiam beatorum Patrum Paldonis, Tatonis, et Tasonis, cum historia sui monasterii plena relatione describens, cunctis in exemplum monachis ita proponit, ut divinae munere [Col. 1272C] Trinitatis, tam praecipue charitatis, quam amore pro Christo paupertatis, tres illos Fratres speculum ostendat esse normamque vivendi. Testatur hoc etiam venerandus Paulus Diaconus in historia quam de Longobardorum adventu tunc temporis in Italiam descripsit, ubi eumdem virum eruditissimum Autpertum, et ejusdem monasterii abbatem fuisse commendat.

8. Fertur praeterea quia cum quadam die idem fidelissimus Pater Autpertus in ecclesia beatae Dei genitricis Mariae prolixe Domino preces funderet, et eamdem Dei genitricem sedulo interpellaret oratu, ut sibi linguae dissertitudo largiretur (fuerat quippe aliquantulum impeditioris linguae), tunc subito soporatus ante sacrum altare, adesse sibi conspicit [Col. 1272D] in visione beatissimam et gloriosissimam [Col. 1273A] mundi Dominam perpetuam virginem Mariam, laeta facie et ultra solis splendorem rutilantem, quae quasi annuens deprecanti, tetigit labia ejus: eumque de pavimento surgere jubens, deinceps suae laudis vota persolvere, ac praeconia attollere, ut ipsa jam desideraverat, monet, seque illi semper praesentem adesse promisit. Laetus ergo de visione surgens, quae fuerat jussus, ore facundo coepit persolvere laudes, et carmina digna reddebat alacri corde.

9. Hic Pater sanctus cum in eodem venerabili monasterio pretiosi martyris Christi Vincentii per plures annos Domino deserviret, jamque cunctis in exemplum foret recte vivendi; defuncto ejusdem sanctae congregationis venerabili abbate Joanne, [Col. 1273B] licet invitus et renitens, sacri regiminis locum post sanctum Paldonem septimus [a 1Kb] ipse suscepit. Namque ex tunc susceptam gregis curam ita digne agere satagebat, ut cunctis aperto coelestis Regis thesauro veras divitias mundanis opibus praeferendas fidei devotione agilius capere, non solum sermonibus, sed etiam sibi subjectos suis doceret moribus, et forma fieret gregi, sicut beatus docet Apostolus. Hic namque a dignae memoriae Carolo imperatore inclytum sui monasterii praeceptum [b 1Kb] obtinuit hujusmodi:

»In nomine Domini Dei nostri Jesu Christi, Carolus divina ordinante clementia Francorum rex. Cum petitionibus sacerdotum et servorum Dei quae ad nostras aures insinuaverint adnuimus, et eas [Col. 1273C] cum Dei auxilio ad effectum perducimus; non solum regiam consuetudinem exercemus, sed etiam tam ad praesentis vitae prosperitatem, quam ad futurae beatitudinem non minimi emolumenti addimus. Idcirco notum sit omnibus fidelibus sanctae Dei Ecclesiae, et nostris praesentibus scilicet ac futuris, quia vir venerabilis Autpertus, orator noster, abbas S. Vincentii levitae et martyris Christi, quod situm est in territorio Beneventano super fluvium Vulturnum, a nobis illuc destinatus nostram exoravit clementiam, ut praecepta regum ac ducum Longobardorum Aystulfi, Desiderii, atque Gisulfi, nostrae confirmationis praecepto confirmaremus, adjungentes illi quidquid nobis aptum et congruum esse [Col. 1273D] videretur. Cujus petitioni propter amorem Domini nostri Jesu Christi et pro animarum nostrarum remedio, juxta quod rogaverat, praedicta praecepta, scriptiones, vel offertiones concedimus et confirmamus, declarantes ipsas haereditates nominative infra hos fines: de ipsa Zitula [Al., Zetula] quomodo ascendit per ipsum Sangrum, usque ad Montem Malum, et quomodo conjungit cum monte Acze, et revolvente eodem monte Acze usque in fluvium [Col. 1274A] Melfa; et quemadmodum decurrit ipsa Melfa usque ibi, conjungit cum parvo flumine qui dicitur Mellarinus, et abhinc in verticem montis qui est super urbem, et mons ipse appellatur Barbola, et supercilium ejusdem montis usque in Montem Arcanum et Montem Marthae montemque Casale, eosque ultra montes extrinsecus circumdantes, in hortum usque riaginis quae nominatur Bavennola [Al., Ravennola], et quemadmodum decurrit ipsa Bavennola usque in fluvium Vulturnum, et quomodo Vulturnus conjungit cum fluvio Vantra, et sicut Vantra conjungit cum fluvio Foruli, et quomodo Forulus percurrit usque in viam antiquam, et inde conjungit cum Biurio [Al., Bivio] qui nominatur Gizzoli, et inde vadit in rivum, in quo non semper aqua decurrit; et sic vadit [Col. 1274B] usque in Sangrum. Et omnia castella infra hos fines, et villas, et silvas positas cum ecclesia B. Petri apostoli posita in loco Trite [c 1Kb] , ecclesia S. Mariae in Apianice; ecclesia S. Mariae in duabus Basilicis; et ecclesia S. Mariae in Canneto [Al., Cameto], ecclesia S. Mariae in Palene; ecclesia S. Mariae in Quinque Millia, cum omnibus illorum pertinentiis: ea videlicet ratione, quatenus praenominatus abbas et sui successores de omnibus jam praefatis tam in hoc praecepto, quam in aliis scriptionibus, habeant potestatem tenendi, juste commutandi, ordinandi, instruendi, vel quidquid justum fuerit faciendi. Et nullis sit deinceps licentia infra praedictos fines aliquam contrarietatem seu molestias partibus inferre praefati coenobii per inclytos [Col. 1274C] [Forte, inditos] fines, neque per possessiones parentum, seu per aliam quamlibet rationem, excepto per verissimas chartulas, cum quibus se causatores legaliter defendere queant, justasque consignationes utiliter consignatas. Praecipimus praeterea praefatum monasterium cum omnibus praefatis monasteriis ac cellis, rebus quoque ac familiis ibidem aspicientibus, et cum fratribus et monachis ibidem Deo famulantibus, sub nostrae tuitionis munburdum omni tempore permanere. Quod si quislibet contra hanc nostram concessionem vel confirmationem insurgere, vel molestias inferre tentaverit, sciat se compositurum auri purissimas libras duo millia, medietatem sacro nostro palatio, et medietatem eidem venerabili monasterio. Et ut haec nostra [Col. 1274D] largitio firmiorem obtinere possit vigorem, et per curricula annorum inviolabilem atque incommutabilem obtineat firmitatem, et a fidelibus sanctae Dei Ecclesiae credatur et diligentius conservetur, manu propria subterscripsimus, et annuli nostri impressione signari jussimus. Signum domini Caroli serenissimi regis. Data XII Kal. Maii, indictione 13, anno dominicae incarnationis DCC LXXV [d 1Kb] .

[Col. 1275A] 10. Expleto itaque in sancto regimine venerandus abbas Autpertus anno uno, mensibus duobus et diebus XXV, justi operis palmam percipiens, feliciter migravit ad Christum anno incarnationis dominicae [Col. 1276A] septingentesimo septuagesimo octavo, indictione secunda [Al., prima], die decimo nono Julii, in beati Petri ecclesia digno sepulcro locatus.





APPENDIX.
[Col. 1275]

[Col. 1275A] De Autperti obitu, translatione et sermone in festo Assumptionis.

1. Hadrianus papa I in epistola ad Carolum Magnum, [Col. 1275B] quae ordine 72 est inter pontificias in tomo III Chesnii, meminit obitus S. Autperti seu Autberti his verbis: Ad nostrum judicium canonice simulque regulariter contentiones inter monachos venerabilis monasterii S. Vincentii et abbates ejusdem monasterii, scilicet Autbertum et Pothonem, discuti atque examinari vestra direxit praecelsa regalis excellentia. Ipse quippe praefatus Autbertus abbas dum callem itineris peragraret, repentina morte occupatus, minime nostris apostolicis valuit se manifestare praesentiis. Praecesserat hanc alia Hadriani epistola, ordine tamen 79, ex qua discimus Pothonem falso laesae majestatis accusatum apud Carolum. Hadrianus pro eo deprecatur: tum a Carolo causae arbiter factus, actores ipsumque Pothonem Romam advocavit. Mirari subit cur duo tunc temporis in monasterio S. Vincentii abbates fuerint, Autpertus et Potho? An Autpertus jam senior dignitatem Pothoni cesserat, an potius Potho, ob iniquas licet abbatum criminationes dejectus est, eique [Col. 1275C] suffectus Autpertus? In Indice relato apud Ferdinandum Ughellum, Auperti successor ponitur Hainardus, et hujus post annos tres et menses decem Potho.

2. Post ultimam desolationem Ecclesiae, inquit chronographus, ubi de obitu Josue abbatis, cum fama celebri didicissemus aliquos ad corpus Josue divina saepe sensisse beneficia, illius ossa et venerabilis Autperti et aliorum Patrum antiquorum hoc in loco attulimus, atque in sarcophago grandi posuimus, cum domni abbatis Hilarii corpore. Hilarius devixit anno 1044, de quo alias.

3. Hoc loco referre juvat fragmentum Sermonis sancti Autperti de beatae Mariae assumptione, qui sermo in Codice Cluniacensi hanc praefert inscriptionem.





Incipit Sermo Autberti presbyteri de Assumptione sanctae Mariae.

Adest, dilectissimi fratres, venerabilis dies omnium [Col. 1275D] sanctorum solemnitates praecellens, adest inquam, dies praeclara, dies inclyta, dies in qua e mundo migrasse creditur virgo Maria. Et ideo cum magna exsultatione laudes insonet universa terra, tantae virginis illustrata excessu, quia et indignum valde est ut illius recordationis solemnitas non sit in maximo honore per quam meruimus suscipere vitae Auctorem; satisque praeposterum judicandum est, ut cum sanctorum celebramus victorias martyrum, illorum solemnitatem illi non praeferamus quae huic mundo edidit principem martyrum. In hac siquidem die competenter Sponso illi coelesti proclamat virgo Maria: Tenuisti manum dexteram meam, et in voluntate tua deduxisti me, et cum gloria assumpsisti me. Hodie, inquam, et ipsa a sponso, filio, et Domino congrue audit: Jam hiems [Col. 1276A] transiit, imber abiit et recessit. Surge, proxima mea, sponsa mea, columba mea, et veni. Haec idcirco dicimus, fratres, quia sicut jam in consuetudine Christi [Col. 1276B] suscepit Ecclesia, hodierna die ad coelos assumpta fuisse traditur virgo Maria. Sed quo ordine hinc ad superna transierit, nulla catholica narrat historia. Non solum autem respuere apocrypha, verum etiam ignorare haec eadem [Suppl. solet] Dei Ecclesia. Et quidem sunt nonnulla sine auctoris nomine de ejus Assumptione conscripta, quae, ut dixi, ita caventur, ut ad confirmandam rei veritatem legi minime permittantur. Hinc sane pulsantur nonnulli, quia nec corpus ejus in terra invenitur, nec Assumptio ejus cum carne, ut in apocrypha legitur, in catholica reperitur historia. Quibus dicendum est quia si Moysi corpus ab homine non invenitur in terris, cum quo locutus est Deus facie ad faciem; illius quaerere dementia [Col. 1276C] est, per quam idem majestatis Deus incarnatus effulsit in terris. Neque enim dignum est de corporis ejus notitia sollicitum quempiam esse, quam non dubitat super angelos elevatam cum Christo regnare. Sufficere debet tantum notitiae humanae, hanc vere fateri reginam angelorum, pro eo quod Regem peperit angelorum. Sed nec invenitur apud Latinos aliquis tractatorum de ejus morte quidpiam aperte dixisse. Nam cum illum Evangelii versiculum, in quo Simeon dicit ad Domini matrem, Et tuam ipsius animam pertransibit gladius, beatae recordationis tractaret Ambrosius, ait: Nec historia, nec littera docet Mariam gladio vitam finisse. Hinc et Isidorus: Incertum est, inquit, per hoc dictum, utrum gladium spiritus, an gladium dixerit persecutionis. Sed quid [Col. 1276D] de his, de quibus loquor, dicam? cum nec ipse qui hanc ante crucem Domini accepit in suam, id est Joannes evangelista, de hoc posteris aliquid retinendum scriptis mandarit. Nullus enim hoc fidelius mandare potuit, si illud Deus manifestare voluisset, quam ille utique qui hanc nutriendam suscepit, nec contra morem filius matrem reliquit. Restat ergo ut homo mendaciter non fingat apertum quod Deus manere voluit occultum. Vera autem de ejus Assumptione sententia haec esse probatur, ut secundum Apostolum, sive in corpore, sive extra corpus ignorantes, assumptam super coelos credamus. His igitur praemissis loquantur aliquid in laudibus sacratissimae Virginis. Sed quid nos tantilli, quid actione pusilli, quid in ejus laudibus referamus, cum etsi omnium nostrorum [Col. 1277A] membra verterentur in linguas, eam laudare sufficeret nullus? Altior enim coelo est, de qua loquimur; abysso profundior, cui laudes dicere conamur. Deum enim quem omnis creatura non capit, ipsa immaculato utero clausum gestavit. Haec est enim quae sola meruit Mater et Sponsa vocari. Haec primae mortis damna resolvit, haec homini perdito redemptionem adduxit. Mater enim generis nostri poenam intulit mundo, Mater Domini nostri gaudium attulit mundo. [Col. 1278A] Auctrix peccati Eva, auctrix meriti Maria . . . . . (et caetera fere ex Augustino in sermone 18 de Sanctis).

Ex hac homilia colligimus primo, Assumptionis vocabulum tempore Autperti jam tum in usu Ecclesiae fuisse. Secundo, auctorem ita sententiam suam moderari, ut nihil de corporea Deiparae Assumptione definiat: sed ut sive in corpore, sive extra corpus, assumptam super coelos credamus. Quae etiam sententia fuit Adamnani in lib. I de Locis sanctis; et Anonymi, qui Itinerarium S. Willibaldi litteris mandavit, infra, tametsi aliter sensit sanctimonialis ejusdem Itinerarii auctor.



S. AMBROSII AUTPERTI BENEVENTANI ABBATIS SCRIPTA QUAE EXSTANT OMNIA. [1Kb]




[Col. 1277]
SERMO DE CUPIDITATE.
(Ex ms. cod. illust. dom. Chauvelin, ante annos 800 exarato, apud Martene Amplis. Coll. tom. IX.)





OBSERVATIO PRAEVIA.
[Col. 1277B]

Ambrosius Autbertus, quem nonnulli Caroli Magni magistrum et archicancellarium perperam faciunt, ex Galliarum provincia ortus, intra Samnii regionem apud monasterium S. Vincentii de Vulturno monachum induit. Cum esset impeditioris linguae, promptam loquendi facultatem meritis beatissimae virginis Mariae recepisse fertur, idque adeo feliciter consecutus est, ut viri eruditissimi titulo a Paulo Warnefridi decoretur. In monasterio sic vixit, ut inter sanctissimos monachos adnumerari, ac demum ad abbatialem dignitatem promoveri meruerit. Obiit anno 779.

Plura, quae recenset Chronicon S. Vincentii, ingenii [Col. 1277C] sui monumenta reliquit. In Leviticum scilicet, [Col. 1278B] in Cantica Salomonis, in Psalterium, librum etiam de Conflictu vitiorum, et homilias, praeter commentarium in Apocalypsim, quod praecipuum ejus opus est, doctrina et pietate non vulgari conditum. His cap. 91 Sigebertus et Trithemius addunt librum de Cupiditate, quem excidisse putat Philippus Labbeus in Dissertatione historica de Scriptoribus ecclesiasticis. Verum qui diu latuit in tenebris, ope pervetusti Codicis illustrissimi domini Chauvelin, annorum circiter 800, prodit tandem in lucem, ubi Sermonis non Libri titulum habet. Ipsi subjiciam sermonem in Purificatione B. Mariae, et homiliam in Transfiguratione Domini. Illum ex mss. S. Germani a Pratis ac Floriacensi invicem collatis, hanc vero ex duobus manuscriptis bibliothecae Corbeiensis [Col. 1278C] monasterii hic exhibemus.



INCIPIT SERMO.
[Col. 1277]

[Col. 1277C] 1. Sanctorum Ecclesiam, fratres charissimi, esse Dei agrum quis dubitet? cum Apostolus clamet: Dei agricultura estis (I Cor. III, 9), et Dominus in Evangelio de jacto semine testatur, aliud cecidit in terram bonam, et ortum fecit fructum centuplum (Luc. VIII, 8). Si ergo ager est, ut Apostolus docet, cultura indiget: cultura autem non indigeret, nisi spinas vitiorum germinaret. Et quidem apta comparatio [Col. 1277D] de agro ad corda hominum trahitur, quia sicut ille corporales, ita haec spiritales sentes et tribulos gignunt. Unde et in prima maledictione figuraliter [Col. 1278C] expressum est, Spinas et tribulos germinabit tibi (Gen. III, 18). Sed hoc habent inter se dissimilitudinis quod in ruribus terrae ex multis radicibus plures germinentur spinarum aculei, in terrenorum vero cordibus omnium vitiorum punctiones ex una prodeunt radice cupiditatis. Cum enim aliud vitium gulae gastrimargiae, aliud fornicationis, aliud invidiae, aliud irae, aliud tristitiae, aliud vanae gloriae, [Col. 1278D] aliud cenodoxiae, aliud superbiae, multa ex seipsis atque innumera proferant germina, ex una tamen, ut dictum est, pullulant cupiditatis radice, Apostolo [Col. 1279A] attestante, qui ait: Radix omnium malorum cupiditas (I Tim. VI, 10); quam videlicet sancti Dei Ecclesiae praedicatores, sive in Veteri sive in Novo Testamento, tanquam fortes agricolae, modo increpationibus, modo suasionibus, modo terroribus, modo blandimentis, quasi quibusdam aratris, fossoriis, rastris, sarculis conati sunt a terrenorum cordibus funditus evellere; sed non potuere, etiam cum multum in hoc opere desudarent. Inextricabile enim atque, ut ita dixerim, ineradicabile malum est, cujus ramos quo magis amputare quaesieris, eo amplius multipliciora gignit virgulta quae amputes. Quamobrem, quia funditus eradicari non potest, semper ramorum ejus copia succidenda est. Et quia nostris modo temporibus jam pene totum mundum occupasse cernitur, [Col. 1279B] libet pro viribus desuper acceptis nos quoque in ejus exstirpatione quoquo valuerimus ingenio desudare.

2. Sed occurrit nobis interim quaestio quomodo, ut de caeteris taceamus, ex cupiditate superbia prodire credatur, cum alia Scriptura aperte testatur, Initium omnis peccati superbia est (Eccli. X, 13). Si enim initium omnis peccati superbia, quomodo radix omnium malorum est cupiditas? nisi quia unum sunt, et utraque ab invicem prodeunt, cum et cupiditas superbiam, et superbia cupiditatem gignit: quod in primo parente evenisse cognoscimus, in quo scilicet nisi cupiditas illa praecessisset, qua Deo similis fieri voluit, nunquam se contra auctorem suum in superbiam erexisset; et tamen nisi superbia tumuisset, nequaquam talia appetere praesumpsisset. Quae nimirum [Col. 1279C] duo principalia vitia ita conjungit, ita describit Joannes apostolus, ut postpositis aliis, quasi haec sola in mundo esse fateatur, ex quibus illa omnia originem ducere probantur. Ait enim: Omne quod in mundo est, concupiscentia carnis est, et concupiscentia oculorum, et superbia vitae (I Joan. II, 16).

3. Quanquam autem ubi concupiscentiam sonat, ibi consequenter et superbia intelligatur, nobis tamen nunc de una disserendum est; contra unam cupiditatem disputandum: quae nimirum cujus mentem plene possederit, eam protinus idolorum cultricem efficit. Occidendus sum talia docens, lapidandus sum talia promens, nisi haec eadem apostolus gentium testetur. Ipse enim ait: Et avaritia quae est idolorum [Col. 1279D] servitus (Ephes. V, 5). Quis autem, rogo, Christianorum quamlibet audiat vocem, si eum aliquis infidelem et simulacris deditum vocet? Et tamen cupit esse, quod, quia sit, non vult audire. Dicit fortasse quilibet ex ipsis, quomodo idolis serviat, qui terrenis desideriis aestuat? Audi, quisquis ille es, rationem breviter: Deus fide colendus est, fides autem cognitione Dei consistit, cognitio vero Dei in obedientia praeceptorum intelligitur, quia et Paulus de quibusdam dicit: Confitentur se nosse Deum, factis autem negant (Tit. I, 16). Et Joannes in Epistola sua haec eadem attestatur: Qui dicit se nosse Deum, et mandata ejus non custodit, mendax est (Joan. II, 4). Deus itaque jubet abstinentiam, antiquus hostis persuadet voracitatem; ille imperat sobrietatem, iste [Col. 1280A] ebrietatem; ille castitatem, iste fornicationem; ille humilitatem, iste superbiam; ille concordiam, iste discordiam; ille pacem, iste litem; ille mansuetudinem, iste iracundiam; ille dilectionem, iste odium; ille largitatem, iste tenaciam; ille eleemosynam, iste rapinam; ille veritatem, iste mendacium; ille non jurandum, iste perjuriis insistendum; ille fraude abstinendum, iste falsis testimoniis inhaerendum; ille mandat de ligno scientiae boni et mali ne comedatis, iste e contra: In quacunque die comederitis ex eo, aperientur oculi vestri, et eritis sicut dii, scientes bonum et malum (Gen. II, 17). Ille jubet: Non concupisces uxorem proximi tui, non domum, non agrum, non servum, non ancillam, non bovem, non asinum, non universa quae illius sunt (Deut. V, 21); iste vero [Col. 1280B] suadet: Haec omnia tibi dabo, si cadens adoraveris me. Age nunc videamus cujus cultor homo existat, et cui verbo mentitur. An illius cujus imperium perficere videtur? Et quis non videat, quia ipse hominis famulatus cultorem eum faciat cui deservit? In quibus nimirum verbis patenter innuitur, eos qui cupiditati student, daemonum cultores existere, etiamsi hoc beatus Paulus non affirmaret.

4. Hujus cupiditatis malum, quod cuncta praecellit et superat, et a quo omnia mala pullulant, alibi sacra Scriptura ita detestando prodit dicens: Avaro nihil est scelestius; rursumque: Nihil est iniquius quam amare pecuniam (Eccli. X, 9 et 10). Quid mirum si eamdem cupiditatem idolorum culturam Apostolus vocet? quod videlicet cupiditatis multimodum malum [Col. 1280C] nequius divitum corda, quam pauperum devastat; quia etsi multa in hoc saeculo pauperes habere concupiscunt, non tamen multa assequi possunt, ac per hoc cum eis effectus concupiscentiae minor redditur, nocendi quoque malitia temperatur. Divites vero quia plura adipisci possunt, ut pluriora inveniant, multipliciora peccandi argumenta inquirunt. Quasi enim quidam ignis est cupiditas, quae et in aliis magis, in aliis vero minus ardet; ubi tamen ardere incipit, nunquam dicit: Sufficit, exemplo ignis corporalis, qui tanto vehementius flammas multiplicat, quanto abundantius multitudinem lignorum acceperit. Hinc enim scriptum est: Avarus pecuniis non impletur (Eccli. V, 9).

[Col. 1280D] 5. Haec certe radix omnium malorum primum virgultum invidiam gignit, Jacobo attestante, qui ait: An putatis quia inaniter Scriptura dicit: Ad invidiam concupiscit spiritus qui habitat in vobis (Jac. IV, 5)? Hinc per Salomonem dicitur: Contemplatus sum omnes labores hominum, et industrias, et animadverti patere invidiae proximi (Eccl. IV, 4). Constat namque et verum est quia in hoc aliis invidemus quo illos sive in rebus temporalibus, sive in mundi honoribus aequari volumus. Unde qui mortiferum invidiae virus quaerit exstinguere, studeat necesse est in hoc saeculo nihil quod transeat ex desiderio quaerere; audiat denique cujus membrum sit quisquis hoc vitium cavere negligit. Scriptum quippe est: Invidio diaboli mors introivit in orbem terrarum (Sap. II, 24). [Col. 1281A] Imitantur autem illum qui sunt ex parte ejus. Inter haec autem sciendum nobis est quia sunt nonnulli qui in divitiis vel honoribus alios quidem praecellere volunt, sed tamen eos quos ante ire non possunt minime insequuntur: nonnulli vero tanta invidentiae flamma adversus eos accenduntur, ut aequo animo vel rectis oculis nequaquam illos respicere possint. Hinc etiam exoritur homicidii meditatio, et nisi effectus perpetrandi divinitus subtrahatur, aut occulte veneni suffocatione, vel quolibet ingenio, aut aperte isto materiali gladio vita perimitur. Quod videlicet idcirco quidam peragunt, ut illis peremptis, qualibet arte bona illorum vel honores injuste proripiant; quidam vero non ut aliena lucra vel ministeria assequantur, sed tantum ut illi quibus invident [Col. 1281B] eamdem amittant; quod si etiam illorum vitam exstinguere nequeant, tenentur tamen jam homicidii rei ex ipsa odii meditatione. Unde Joannes quoque in Epistola sua dicit: Omnis qui odit fratrem suum homicida est. Et scitis quia omnis homicida non habet haereditatem in regno Christi et Dei (Joan. III, 15). Ubi autem jugis odii meditatio insederit, nocendi quoque malitia non deerit. Inquirit namque semper infelix in quo viventem laedere possit, quem ut voluit perimere funditus non potuit. Jungit semetipsum amicitiis inimico vel causidico illius, cui fortassis pridem nec eloqui volebat; et cum pro certo sciat quod sine causa calumnia illum torqueat, non veretur tamen, dum contra unum saevit, pro altero perjurium vel falsum testimonium perpetrare, nec recordatur [Col. 1281C] illius sententiae qua dicitur: neque perjuri regnum Dei possidebunt (I Cor. XV, 5). Et illud: Testis falsus non erit impunitus (Prov. XIX, 9).

6. Jam vero qualiter pauperes a divitibus opprimantur, quibusve modis atque ingeniis laboribus suis fraudentur, plenius vel illi qui agunt, vel illi qui patiuntur sciunt, quam nos qui haec partim ex divinis voluminibus, partim ex opprimentium erumpentibus foras nequissimis machinationum signis addiscere quaerimus. Alii namque, et maxime hujus saeculi principes, humana tantum gratia quorumdam justitiam pravo judicio subvertunt, ne judicium suorum animos offendat; timent etiam seditionis causa temporalem amittere honorem, nisi juxta ministrorum suorum agant voluntatem. Derivant subtilitatis ingenio leges [Col. 1281D] quas vel ipsi vel alii promulgaverunt, ad aliud quod ipsae non sonant, et tandiu calliditatum argumentis insistunt, usquequo quod justum est quasi recte pervertant. Ita namque praefatam edicti legem arte diabolica rimantur, ut etiam repugnantem apertam justitiam ad quod [F. ad quem] voluerint iniquitatis errorem inflectant. Quibus nimirum recte per Isaiam a Domino dicitur: Vae qui dicitis malum bonum et bonum malum, ponentes tenebras lucem, et lucem tenebras, ponentes amarum in dulce, et dulce in amarum (Isa. V, 20). Et de quibus rursum per eumdem prophetam Dominus loquitur dicens: Vae qui condunt leges iniquas, scribentes injustitiam. Scripserunt ut opprimerent pauperes in judicio, et vim facerent causae humilium [Col. 1282A] populi mei, ut essent viduae praeda eorum et pupillos diriperent (Isa. X, 1). Leges etenim iniquas condunt, et scribentes injustitiam scribunt, qui locutionis suae stylo ante humanos oculos prave disserunt quod intus in cordibus suis recte noverunt; ad quos profecto lamentabili voce idem propheta sermonem dirigit cum subjungit: Quid facietis in die visitationis et calamitatis de longe venientis? ad cujus fugietis auxilium? et ubi derelinquetis gloriam vestram (Ibid. 3)? Quibus etiam comminando per quemdam sapientem sermo divinus loquitur dicens: Audite reges et intelligite, discite judices finium terrae, praebete aures vos qui continetis multitudines, et placetis vobis in turbis nationum: quoniam data est a Domino potestas vobis, et virtus ab Altissimo, qui interrogabit [Col. 1282B] opera vestra, et cogitationes scrutabitur: quoniam cum ministri essetis regni illius, non recte judicastis, neque custodistis legem justitiae, neque secundum voluntatem Dei ambulastis. Horrende et cito apparebit vobis: quoniam judicium durissimum in his qui praesunt fiet, et potentes potenter tormenta patientur, et fortioribus fortior instat cruciatio (Sap. VI, 2 seq.).

7. Alii vero sola rerum temporalium cupiditate judicium rectum modo pervertunt, modo conservant, quia et uni justitiam subtrahunt, et eamdem alteri vendunt. Dies ille etenim [Leg. De illis etenim] qui muneris acceptione rectum pervertunt judicium per Isaiam prophetam Judaeae dicitur: Principes tui infideles, socii furum, omnes diligunt munera, sequuntur [Col. 1282C] retributiones: pupillo non judicant, et causa viduae non ingreditur ad eos (Isa. I, 23), ac de quolibet eorum Spiritus sanctus per Salomonem dicit: Qui cognoscit in judicio faciem, non facit bene. Iste et pro buccella panis deserit veritatem (Prov. XXVIII, 21). Et rursum: Accipere personam impii non est bonum, ut declines a veritate judicii (Prov. XVIII, 5). Tales nimirum vitandos esse, in eodem libro eloquium Dei admonet, cum dicit: Ne aemuleris malos, nec desideres esse cum eis. Quia rapinas meditatur mens eorum, et fraudes labia eorum loquuntur (Prov. XXIV, 1). Qualis autem retributio illos subsequitur, ibi manifestatur cum dicitur: Rapina impiorum detrahet eos, quia noluerunt facere judicium (Prov. XXI, 7). Horum oppressionibus ad vindictam judicii Dominus [Col. 1282D] provocatur, sicut ipse per Psalmistam testatur, dicens: Propter miseriam inopum et gemitum pauperum nunc exsurgam, dicit Dominus (Ps. XI, 6). O dives! o cupiditate caecus! o judex perversus! si pauperem jacentem sub pedibus tuis despicis, dominum ejus et tuum exsurgentem adversus te iratum cur non expavescis? Solet enim plerumque de vobis vindicta subita fieri, ossa etiam vestra et carnes sicut cuidam nuper contigisse narratur, in sepulcris igne consumi. Sed cum unus ad damnationem subtrahit, cum gehennae incendiis spiritu mancipatus, etiam in monumento corpore crematur; alter ad oppressionem nequius inflammatur. Audi terrenis felicitatibus dives, coelestibus bonis egenus, audi [Col. 1283A] quid tibi judex omnium Deus dicit: Non facies violentiam pauperi, quia pauper est; neque conteres egenum in porta, quia Dominus judicabit causam ejus, et configet eos qui confixerunt animam ejus (Prov. XXII, 22).

8. At contra hi qui causam recti judicii praemio non mutant, sed vendunt, nihil se tali in facto deliquisse existimant; proponunt enim sibi quasdam risui dignas fabulas, et dicunt: Causam cujuslibet facere et munus non accipere angelicum est, facere et accipere humanum est: non facere et accipere diabolicum est. Quos ego interrogare studeo, utrum hoc quod humanum dicunt, peccatum sit, an non? Dicite, quaeso, si mandata Dei violare peccatum sit an non sit? Et certe in verbis Dei, in lege divina generaliter cunctis sub uno praecipitur: Non accipies [Col. 1283B] munera, quia munera excaecant oculos sapientum, et mutant verba justorum (Deut. XVI, 19). Atque iterum: Juste quod justum est exsequeris (Ibid. 20). Quomodo enim juste quod justum est exsequitur, qui non propter justitiam, sed propter pecuniam in judicio rectam sententiam proferre videtur? Cur non videtis, miseri, in quantum vestra desipiat locutio, qui dum malorum angelorum facta verbo detestamini, bonorumque dicta laudatis, operibus blasphematis? Cur quod laudatis non imitamini, sicut quod vituperatis detestamini! An forte nec ad bonorum angelorum nec ad malorum pertinere numerum vos creditis, qui nec illos, nec istos imitari conamini? Sed nolite vos fallere, diabolicum est omnino quidquid a praeceptis Dei videtur deviare. Quo contra de justo [Col. 1283C] judice recte alibi dicitur: Qui excutit manus suas ab omni munere, iste in excelsis habitabit (Isa. XXXV, 15). Ubi subaudiendum est, quia si is qui manus suas ab omni munere excutit, in excelsis habitabit, qui hoc non facit, non in excelsis coelorum, sed in inferioribus terrae, quibus inferi declarantur, manebit. Ab hac muneris acceptione immunem se Samuel ostendebat, cum de principatu plebis Israeliticae dejectus dicebat: Itaque conversatus coram vobis ab adolescentia mea usque ad diem hanc, ecce praesto sum, loquimini de me coram Domino, et coram christo ejus, si de manu cujusquam munus accepi, et contemnam illud hodie, restituamque vobis (I Reg. XII, 2). Et ne forte is qui sine praemio donationis, legum justitias recte defendit, sine divina recompensatione inops spiritualium [Col. 1283D] munerum existere crederetur, occurrit Dominus, et propheta admonendo [admonente] repromittit dicens: Quaerite judicium, subvenite oppresso, judicate pupillo, defendite viduam, etc.; et si fuerint peccata vestra ut coccinum, quasi nix dealbabuntur; et si fuerint rubra quasi vermiculus, velut lana alba erunt (Isa. I, 17). Hinc per Salomonem inaestimabili pietatis affectu loquitur et dicit: In judicando esto misericors pupillis ut pater, et pro viro matri illorum, et eris velut filius Altissimi obaudiens, et miserebitur tui magis quam mater (Eccli. IV, 10). Sed tu o fornax succensa avaritiae aestibus mens inflammata, magis stipulam quae te succendat, quam abolitionem peccatorum, quae te ab igne defendat inquiris. Quid est, quaeso, quod [Col. 1284A] acquiris, quid est quod amittis? res utique peritura quam acquiris, res semper mansura quam amittis. Dic, inquam, quod tibi majus praemium repromittere potuit, quam ut te pro solo ejus amore rectas judicii sententias proferentem in filium assumens, non solum tanquam mater foveat, verum etiam plusquam mater internis visceribus tui misereatur? At, inquiunt multi, non accipimus de his qui inopia paupertatis laborant, sed de his qui divitiis abundant; quibus econtra nos dicimus quoniam nihil interest utrum diviti an pauperi justitiam Dei quis vendat. Simili enim ex utroque poena plectetur, si quod Dei est non gratis exsolverit, sed suis usibus, lucris, atque negotiis applicaverit. Solent quoque hi muneris ipsius nomen immutari, et dicunt se non munus accepisse, [Col. 1284B] sed salutationem: quos utique nescio utrum magis stultos, an etiam versutos appellem; quibus nimirum dicendum est ut attendant quidem quod acceperunt, et non sibi applaudant ex eo quod novum illi nomen imposuerunt. At, inquiunt, nos dationem non quaerimus, ipsi nobis sponte sua tribuunt, quid ad nos pertinet si voluntarie donum impendunt? Quibus econtra nos respondemus: Verum est omnino quod dicitis, sponte sua tribuunt, sed ideo sponte tribuunt quia aliter justitiam non inveniunt. Nam nollent utique dare, si aliter ad justitiam potuissent pervenire, ac per hoc et voluntarii quodam modo et inviti dationem vobis exsolvunt.

9. Dumque his et quamplurimis Scripturarum testimoniis tales convincimus, non eos esse debere, [Col. 1284C] qualibet arte, quolibet ingenio munus vel salutationes appetere; amissa fronte pudoris, in querelam prosiliunt dicentes: Si haec ita se habent, quomodo palatia stabunt? quomodo judices dominis suis placebunt? Quo contra nos veraciter dicimus quia inde magis palatia ruunt unde, secundum vestram sententiam, quasi stare videntur. Inde enim gens super gentem venit, inde regnum adversus regnum consurgit, inde una natio coram alia cadit, inde clades, inde fames, inde excidia, inde oriuntur discrimina, et unde dominus terrenus placatur, inde Dominus coelestis ad iracundiam provocatur. Hac de causa beatus Apostolus dicit: Qui volunt divites fieri, incidunt in tentationem et in laqueum diaboli, et desideria multa et inutilia et nociva, quae mergunt homines in interitum [Col. 1284D] et perditionem (I. Tim. VI, 9), ac per Salomonem dicitur: Qui festinat ditari, non erit innocens (Prov. XXVIII, 20). Et rursum: Si dives fueris, non eris immunis a delicto (Eccli. XI, 10). Hac de causa difficultatem intrandi regnum coelorum talibus Dominus proponit dicens: Difficile qui pecunias habent regnum coelorum intrabunt (Matth. XIX, 23). Et rursum: Facilius est camelum per foramen acus transire, quam divitem regnum coelorum intrare (Luc. XVIII, 25). Quae videlicet Scripturarum testimonia dum hesterna die cuidam hujus saeculi opulentissimo principi proponerem, respondit mihi: non de substantivis pecuniis, sed de divitiis intelligi debere. Sed parce tibi, quaeso, optime amice, adime vanam securitatem; intuere [Col. 1285A] quid in his Hieronymus, quid Ambrosius, quid Augustinus, quid scripserit B. Gregorius: illis crede qui Apostolum sequentes radicem omnium malorum cupiditatem esse pecuniarum dixerunt, non divites accusantes, sed appetitum divitiarum condemnantes. Vera enim est Scripturae sententia Spiritu Dei prolata, qua dicitur: Nihil est iniquius quam amare pecuniam (Eccli. X, 10). Quo contra beatus Apostolus dilectum discipulum admonet dicens: Divitibus hujus saeculi praecipe non sublime sapere, nec sperare in incerto divitiarum, sed in Domino vivo, qui praestat nobis omnia abundanter ad fruendum (I Tim. VI, 17), benefacere, divites fieri in operibus bonis, facile tribuere, communicare, thesaurizare sibi fundamentum bonum in futurum, ut apprehendant veram vitam.

[Col. 1285B] 10. Ego autem ut coeptum exstirpandae cupiditatis non refugiam laborem, ecce, o cupidi, multum qualibet arte acquisistis, multum quolibet ingenio coacervastis; sed nunquid Salomoni vos adaequari potuistis? quid nunc ille possidet ex his in quibus laboravit? nunquid non, ut ille dixit, totum quod laboravit vanitas est? ipse enim ait: Magnificavi opera mea, aedificavi mihi domos, plantavi vineas, feci hortos et pomeria, et consepsi ea cuncti generis arboribus. Exstruxi mihi piscinas aquarum, ut irrigarent silvam lignorum germinantium. Possedi servos et ancillas, multamque familiam habui. Armenta quoque et magnos ovium greges, ultra omnes qui fuerunt ante me in Jerusalem. Coacervavi mihi argentum et aurum, et [Col. 1285C] substantias regum ac provinciarum: feci mihi cantores et cantatrices, et delicias filiorum hominum. Scyphos et urceos in ministerium ad vina fundenda, et supergressus sum opibus omnes qui fuerunt ante me in Jerusalem, et omnia quae desideraverunt oculi mei non negavi eis, nec prohibui cor meum, quin omni voluptate frueretur, et oblectaretur se in illis quae paraveram. Et hanc ratus sum partem meam, si uterer labore meo. Cumque reversus essem ad universa opera quae fecerant manus meae, et ad labores, in quibus frustra sudaveram, vidi in omnibus vanitatem et afflictionem animi, et nihil permanere sub sole (Eccle. II, 4). Quid itaque vanitate plenius, quam ibi hominem toto mentis desiderio velle divitias congregare, ubi eum non licet in perpetuum habitare? quo contra Dominus admonet [Col. 1285D] dicens: Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur. Thesaurizate autem vobis thesauros in coelo, ubi nec aerugo, nec linea demolitur, et ubi fures non fodiunt nec furantur (Matth. VI, 19). Quid etiam infelicius quam pene cunctam mundi felicitatem acquirere, et in punctum ad inferna descendere? Talium dementiam beatus Job conquirendo redarguit dicens: Quare impii prosperantur? bene est illis qui male agunt, sublevati sunt, confortatique divitiis, semen eorum permanet coram eis, propinquorum turba et nepotum in conspectu eorum. Domus eorum securae sunt et pacatae, et non est virga Dei super illos. Bos eorum concepit, et non abortivit; vacca peperit, et non est [Col. 1286A] privata fetu suo. Egrediuntur quasi greges parvuli eorum, exsultant lusibus, tenent tympanum et cytharam, et gaudent ad sonitum organi, ducunt in bonis dies suos, et in punctum ad inferna descendunt (Job. XXI, 7). Hinc Dominus in Evangelio haereditatem dividere cupientibus, ut ab omni avaritia caverent ait duobus fratribus: Hominis cujusdam divitis uberes fructus ager attulit, et cogitabat intra se dicens: Quid faciam, quod non habeo quo congregem fructus meos? Et dixit: Hoc faciam, destruam horrea mea, et majora faciam, et illuc congregabo omnia quae nata sunt mihi, et bona mea: et dicam animae meae: Anima, habes bona multa posita in annos plurimos, requiesce, comede, bibe et epulare. Dixit autem illi Deus: Stulte, hac nocte repetunt animam tuam a te: quae autem parasti, cujus [Col. 1286B] erunt (Luc. XII, 19)? Quid quoque dementius quam in acquisitione etiam totius mundi laetari, et unius animae perditionem incurrere? Unde et Dominus in Evangelio dicit: Quid prodest homini si universum mundum lucretur, et animae suae detrimentum patiatur (Matth. XVI, 26)? Et rursum: quam dabit homo commutationem pro anima sua (Ibid.)? Tu autem, o Babylonis incendium, animam tuam terrenis commodis venditans, pauperi dicis: Da, da hoc vel illud, quia si nunc dare nolueris, gaudebis postea si dare potueris. Renitentique crimen impingis, repugnantem vinculis astringis, verberas et caedis, et sic quoquo pacto ad rem desideratam pertingis. Vae insatiabilis lues, ecce quantum concupisti, forte totum acquisisti, putas quia somnium vidisti, non est [Col. 1286C] tuum quod possedisti, quia sicut nihil in hunc mundum veniens defers, sic nec rediens de mundo aliquid tollis. Pauli tibi vox convenit, nihil intulimus in hunc mundum, sed nec auferre quid possumus (I Tim. VI, 7). Job quoque similiter: Nudus egressus sum de utero matris meae, nudus revertar illuc (Job I, 12). Hinc idem de quolibet opulento ac futura non prospiciente dicit: Dives cum dormierit, nihil auferet, aperiet oculos suos et nihil inveniet, apprehendet eum quasi aqua inopia, nocte opprimet eum tempestas, tollet autem eum ventus urens, et velut turbo rapiet eum de loco suo (Job XXVII, 19). Hinc per Psalmistam dicitur: Dormierunt somnum suum, et nihil invenerunt omnes viri divitiarum in manibus suis (Psal. LXXV, 6). Et rursum: Ne timueris cum dives factus [Col. 1286D] fuerit homo, et cum multiplicata fuerit gloria domus ejus, quoniam cum morietur non sumet haec omnia, neque simul descendet cum eo gloria domus ejus (Ps. XLVIII, 17). Unde praemiserat: Relinquent alienis divitias suas, sepulcra eorum, domus eorum in aeternum (Ibid. XI).

11. Cur itaque, o infelices, non attenditis quid habetis, quid estis, quid post modicum futuri estis? Hoc certe quod temporaliter habetis non est vestrum, quia vox Veritatis est dicentis: Si in altero fideles non fuistis, quod vestrum est quis dabit vobis (Luc. XVI, 12)? Quid autem estis si sollicite attenditis, vaporem, ventum et umbram vos invenietis; quia et Jacob dixit: Quae enim est vita vestra? Vapor [Col. 1287A] est ad modicum parens (Jac. IV, 14). Job quoque prosequitur: Memento quia ventus est vita mea (Job. VII, 7). Baldat etiam occurrit, veraque sententia dicit: Ignoramus quoniam sicut umbra dies nostri sunt super terram (Job. VIII, 9). Hinc per Psalmistam dicitur: Dies mei sicut umbra declinaverunt (Ps. CI, 12), atque de quolibet impio sententiam proferens idem Psalmista ait: Vidi impium superexaltatum et elevatum super cedros Libani, transivi, et ecce non erat: quaesivi eum, et non est inventus locus ejus (Ps. XXXVI, 35). Hinc supra memoratus Job . . . . admirando loquitur dicens: Homo cum mortuus fuerit, et nudatus, ubi quaeso est (Job. XIV, 10)? Quid vero post modicum futuri sitis, mortuorum ossa et cinis in sepulcris demonstrant. Vade itaque, o dives, ad monumenta [Col. 1287B] regum et divitum, et ibi te inspice, ibi gloriam temporalem quam ipsi amaverunt, quamque tu anxius exsequeris, inquire. Nunquid non tibi videtur, non quidem verbis, sed exemplis, homo mortuus loqui de sepulcro: Quod tu es, ego fui; et quod ego sum, tu quoque post modicum futurus es? Ego enim quondam opulentus et pinguis, post lascivientes et innumeras hujus vitae voluptates ad mortem carnis perveni, post mortem carnis in vermes; post vermes in pulverem redactus sum. Ubi est nunc superbia vitae? ubi illecebrae ac voluptates carnalium vitiorum? ubi blandiens uxoris affectus? ubi succrescens filiorum profectus? ubi obediens famulorum apparatus? ubi animum distendens agrorum, vinearum nemorumque reditus? ubi thesaurorum [Col. 1287C] gravissimum pondus? ubi vestium diverso schemate, auro, gemmis ac margaritis fulgens ornatus? ubi, inquam, haec omnia sunt? Attendis nimirum, nisi caecus es, quia mecum jam non sunt. Utinam autem, et illius cujus exemplum talia quodammodo clamat, et vestra quibus talia clamat, haec sola damnatio esset, et non potius aeternum subsequens tormentum. Audite igitur quae sit impiorum habitatio, quae sit post hujus vitae excessum reproborum damnatio. De illorum namque sempiterna mansione scriptum est: Convertentur torrentes ejus in picem, et humus ejus in picem ardentem, nocte et die non exstinguetur in sempiternum: ascendet fumus ejus a generatione in generationem (Isa. XXXIV, 9).

12. Ad hanc impiorum terram, ad hanc reproborum [Col. 1287D] damnationem ante adventum Mediatoris nostri, etsi nequaquam eorum poena plectendi, illi etiam post mortem descendebant, qui in hac vita pie vivebant. Unde beatus quoque Job deprecans ait: Dimitte me ut plangam paululum, antequam vadam ad terram tenebrosam et opertam mortis caligine, terram miseriae et tenebrarum, ubi umbra mortis, et nullus ordo, sed sempiternus horror inhabitat (Job. X, 20). De hac habitatione malorum per Isaiam dicitur: Dilatavit infernus animam suam, et aperuit os suum absque ullo termino; et descendent fortes ejus, et populus ejus, et sublimes gloriosique ejus ad eum (Isa. V, 14). De hac in Apocalypsi angelus ait: Infernus et mors missi sunt in stagnum ignis, haec mors [Col. 1288A] secunda est stagnum ignis (Apoc. XX, 14). De hac quoque Dominus in Evangelio dicit: Mittite eum in tenebras exteriores, ibi erit fletus et stridor dentium (Matth. XXII, 13). Hanc certe habitationem non solum impiorum animae, verum etiam qui earum corpora dilaniant immortales vermes haereditabunt, sacra Scriptura attestante, quae ait: Dominus omnipotens vindicabit in eis, in die judicii visitabit illos. Dabit enim ignem et vermes in carne eorum, ut urantur et sentiant usque in sempiternum (Judith. XVI, 20). Et rursum: Vermis eorum non morietur et ignis eorum non exstinguetur, et erunt usque ad satietatem visionis omni carni (Marc. IX, 44).

13. Pavete, miseri, torrentem in picem, quia et subito rapiet eos quos rapuerit: ad ambulandum liberos [Col. 1288B] gressus habere minime permittit. Pavete humum sepulcris, quia intolerabilem fetorem exhalat. Pertimescite terram in pice ardentem, quia quos suscipit exurit, simul et compeditos reddit. Formidate terram miseriae, quia omnis indulgentia ibi deerit. Pertimescite os inferni absque ullo termino patefactum, quia crudeliter atque insatiabiliter cunctos devorans, nec saturari novit, nec sufficit dicere: fugite stagnum ignis, quia quos suscipit demergit, necat et urit. Cavete tenebras exteriores, quia nullum ad eas lumen accedit. Evadere curate fletum et stridorem dentium, quibus finis nunquam aderit. Timete vermes immortales, quia in manducando carnes vestras nulla erit satietas eis, et cum tot ac tanta vobis in aeternum adhaeserint tormenta, nunquam [Col. 1288C] deerit singularis avaritiae deterior excruciatio. Unde et per Jacobum vobis dicitur: Agite nunc divites, plorate ululantes in miseriis quae advenerunt vobis, divitiae vestrae putrefactae sunt, vestimenta vestra a tineis comesta sunt, aurum et argentum vestrum aeruginavit, et aerugo eorum in testimonium vobis erit, et manducabit carnes vestras sicut ignis (Jac. V, 1). Vobismetipsis itaque consulentes, recordamini, quaesumus, talia; recordantes pertimescite, ne incidatis in talia: et qui non solum digitum unum in igne ad modicum tenere, verum etiam famem ac sitim, frigora vel nuditatem tolerare refugitis, tot ac tanta quae praemisimus in perpetuum sustinere vehementissime paventes formidate; sed nec diei judicii exspectatio formidabilis a memoria vestra recedat, [Col. 1288D] si quomodo, donante Domino Jesu Christo, ab amore praesentis saeculi intentio vestra semel disjungat. De illo etenim die scriptum in propheta legimus: Juxta est dies Domini, juxta et velox nimis. Vox diei Domini amara, tribulabitur ibi fortis (Soph. I, 14). Dies irae dies illa, dies tribulationis et angustiae, dies calamitatis et miseriae, dies tenebrarum et caliginis, dies nebulae et turbinis, dies tubae et clangoris. De die illa per Petrum dicitur: Adveniet dies Domini ut fur, in qua coeli magno impetu transient, elementa vero calore solventur (II Petr. III, 10). Hinc Psalmista ait: Ignis in conspectu ejus ardebit, et in circuitu ejus tempestas valida (Psal. XLIX, 2). Hinc propheta ex judicis nostri persona loquitur [Col. 1289A] dicens: Exspecta me, dicit Dominus, in die resurrectionis meae in futurum, quia judicium meum ut congregem gentes et colligam regna, ut effundam super eas indignationem meam et omnem iram furoris mei; in igne enim zeli mei devorabitur omnis terra (Soph. III, 8). Ecce etenim ira, tribulatio et angustia, calamitas et miseria, tenebrae et caligo, nebulae et turbo, tuba et clangor, ignis elementa consumens, tempestas valida cuncta devastans. Ira judicis intolerabilis, furor importabilis, et quis peccatorum talia non pertimescat? Si Paulus, sanctorum labores et virtutes exsuperans, talia formidabat, ipse enim tremebundus clamat: Terribilis est quaedam exspectatio judicii et ignis aemulatio, quae consumptura est adversarios. Horrendum est incidere in manus Dei viventis [Col. 1289B] (Heb. X, 27, 31). Ibi certe ad vindictam malorum innumerabilis apparebit multitudo angelorum, et coelis ac terris ardentibus, Domino quoque atque apostolis consedentibus, separabit malos de medio justorum, et quodammodo zizaniam a tritico separantes, alligabunt fasciculos ad comburendum, dum pares paribus, id est avaros cum avaris, adulteros cum adulteris, homicidas cum homicidis, fornicatores cum fornicatoribus, fures cum furibus, raptores cum raptoribus, mendaces cum mendacibus, perjuros cum perjuris, voraces cum voracibus, ebriosos cum ebriosis, elatos cum elatis, superbos cum superbis aptaverint atque conjunxerint, ut par ibi sit manens supplicium, quorum in hac vita par exstitit conservatio; sed nec ullus erit reditus ad veniam ultra, quia ibunt [Col. 1289C] in supplicium aeternum, nec precibus iram judicis ad misericordiam aliquis flectet; quia omnibus secundum opera reddet, et quidem preces multiplicabunt, et ejulantes miseri clamabunt: Domine, Domine, aperi nobis (Luc. XIII, 25). Et tamen ab intus respondetur illis: Amen dico vobis, nescio vos qui estis: discedite a me, operarii iniquitatis. Ibi erit fletus et stridor dentium (Ibid., 27).

14. Dicunt fortasse tales pro quibus talia ex divinis eloquiis proferimus: Ecce terruisti nos, et jam pene desperationi succubuimus. Si haec ita se habent, quis nostrum salvabitur? quid agendum est nobis? Respondeo non meis sed Domini verbis: Intrate per angustam viam, quia lata porta et spatiosa [Col. 1289D] est quae ducit ad perditionem, et multi sunt qui intrant per eam; quoniam angusta porta et arcta est via quae ducit ad vitam, et pauci sunt qui inveniunt eam (Luc. XIII, 24). At inquiunt: Arcta via et angusta porta illis proponitur qui saeculum derelinquunt, qui domos, agros, uxores, filios, servos atque ancillas, et omnia quae terreno affectu saeculares implicant, despiciunt, ut ei placeant cui se probaverunt. Verum est quod dicitis, sed et vobis juxta modulum ordinis vestri, secundum vires mensurae vestrae, arcta via et porta angusta objicitur. Quia Dominus duas tantum portas ac duas vias proposuit. Per latam portam et spatiosam viam multos dixit tendere ad perditionem; per angustam portam et arctam viam paucos intrare ad vitam; nec tertiam portam nec tertiam [Col. 1290A] viam ostendit. Quaerite vos tertiam sicubi invenire potestis, et ambulate atque intrate per eam. Sed nolite vos fallere, non est amplius, non superest alia ad vitam, intrate per eam. Arcta enim via et angusta porta saecularibus viris est aliena non concupiscere, non furto, non fraude, non mendacio, non perjurio, non falso testimonio, non praemio, vel qualibet salutatione praeripere, propriis laboribus ac justis reditibus contentum esse. Non plus quam unius animae exigit indigentia congregare, nullis nisi propriae uxoris concubitis misceri, a propria etiam conjuge illicitis temporibus abstinere, indictum quoque Quadragesimae dierum jejunium illibatum observare, spectaculis mundi postpositis, ecclesiae liminibus insistere, sumptus alimoniarum non ad [Col. 1290B] voluptatem, sed ad necessitatem carnis percipere; et super haec omnia pro quotidianis ac minutis excessibus vel etiam gravioribus peccatis, eleemosynarum largitati deditum esse, quae procul dubio his qui terrena possident eminentior virtus specialisque delictorum abolitio est, si tamen peccare quisque desistat, dum hanc misericordiam indigentibus administrat. Unde scriptum est: Sicut aqua exstinguit ignem, ita eleemosyna exstinguit peccata. Hinc etiam Dominus in Evangelio admonet dicens: Verum quod superest, date eleemosynam, et ecce omnia munda sunt vobis (Luc. I, 41). Hinc per quemdam justum dicitur: Eleemosyna ab omni peccato et a morte liberat, et non patitur animam ire ad tenebras (Tob. IV, 11).

[Col. 1290C] 15. Fiducia magna erit coram Deo summo eleemosyna, omnibus qui faciunt eam: quibus etiam, attestante Evangelio, in finem dicetur: Venite, benedicti Patris mei, percipite regnum quod vobis paratum est ab origine mundi. Esurivi enim et dedistis mihi manducare. Hospes eram et collegistis me, nudus et operuistis me, infirmus et visitastis me, in carcere eram, et venistis ad me (Matth. XXV, 34). Ipsa autem misericordiae erogatio ex voto atque hilaritate debet pendere, non ex tristitia, quia hilarem datorem diligit Deus (II Cor. IX, 7). In tantum etiam hanc decet profusius impendi, in quantum quisque se adeptum fuisse cognoscit. Unde rursum quidam homo Dei unicam prolem admonet dicens: Quomodo [Col. 1290D] potueris ita esto misericors: si multum tibi fuerit, abundanter tribue; si autem exiguum fuerit, etiam exiguum libenter impertire stude; praemium enim bonum thesaurizas tibi in die necessitatis (Tob. IV, 8). Quia vero nihil prosit cuilibet eleemosynis insistere, nisi studuerit a malis actibus declinare, quidam sapiens testatur dicens: Qui baptizatur a mortuo, et iterum tangit mortuum, quid proficit lavatio ejus (I Cor. XV, 29)? Hinc per Isaiam Dominus quoque admonet dicens: Lavamini, mundi estote (Isai. I, 16). Hinc Psalmista dicit: Declina a malo et fac bonum (Psal. XXXVI, 27). Quod autem magis lugendum quam laudandum est, nonnulli ideo plura diripiunt, ut habeant unde largitori omnium pauca tribuant. Sed quam sit detestanda talium oblatio, Scriptura sacra [Col. 1291A] indicat, quae dicit: Qui offert sacrificium de rapina pauperis, tanquam si quis victimet filium in conspectu patris sui (Eccl. XXXIII, 24). Sicut enim interfectio filii atque effusio sanguinis ejus coram oculis patris qui genuit eum placere non potest: ita omnipotenti Deo oblatio de malis acquisita. Hinc per Isaiam de talibus dicitur: Qui offert oblationem de substantia pauperis, quasi qui sanguinem suillum offerat, qui recordatur thuris, quasi qui benedicat idolo (Isa. LXVI, 3). Nihil certe in Veteri Testamento tam odibile, quam oblatio sanguinis suilli. Nihil tamen magis exsecrabile in Novo et Veteri, quam benedicere idolo, et tamen misericordia de rapinis pauperum oblata his merito comparatur. Quo contra sancta Scriptura praecipit dicens: Ex substantia tua fac [Col. 1291B] eleemosynam, et noli avertere faciem tuam ab ullo paupere (Tob. IV, 7): ex substantia enim, inquit, tua, non ex aliena; quia sicut ex tua Dei clementiam invenis, ita ex aliena iram incurris.

16. Apte autem hoc in loco illud etiam occurrit quod memoriae defuisse cognosco. Quia nonnulli ex justis quidem laboribus atque reditibus praeparant quae omnipotenti Deo offerant: in proprios tamen usus male acquisita assumunt, quibus dicendum est quia quamvis putentur justa, non tamen possunt placere summo Bono illorum munera, qui non studuerint immaculatam servare vitam. Quid enim pretiosius conditori nostro anima nostra? An dona nostra? Quod si anima sorduerit interius, nunquid munus aliud exterius placebit? Restat igitur ut nihil [Col. 1291C] ex iniquitate largitori vestro offeratis, nihil ex malo usu vestro assumatis, sed ex justis laboribus ac justis reditibus, et illi offeratis et vos vivatis. Restat etiam ut sit res temporalis in usu, solus ille qui vos creavit et bona temporalia praeparavit in desiderio, ut cum transierint illa quae dedit, perveniatis ad illum qui dedit, cum quo sine fine gaudeatis, sine fine regnetis, in cujus regno sicut sol fulgeatis, ut lilia et rosae vernantes redoleatis, omnibus divitiis [Col. 1292A] perenniter affluatis, ubi sanctis Deumque timentibus civitas praeparata est, cujus fundamentum omnium lapidum pretiosorum ornatus subsistunt, quae habet portas ex singulis margaritis, cujus platea ex auro mundissimo constat, per cujus medium flumen aquae vitae decurrit ex utraque parte fluminis, lignum vitae afferens fructus duodecim per menses duodecim, ubi manna absconsum et panis angelorum edentibus datur; qui sic saturitatem affert, ut nunquam fastidium inferat; sic esuriem tollit, ut nunquam edenti cupiditatem adimat; ubi nullus sole, nullus luna atque lucerna indigebit, quia nox ibi non erit, et Dominus Deus omnipotens lumen omnium erit. Ab illa autem luce, quam tunc sancti videbunt, haec quam modo videmus lumen accepit, longe eminentior, [Col. 1292B] longe praestantior quam ista, quia illa creatrix, ista creata. Illa lux mentium, haec lux corporum. Non ergo illa talis qualem videre consuevimus oculis carnis; sed nec illa bona quae praemisimus talia erunt, qualia vel videre in hac vita, vel audire, vel cogitare aliquis potest; sed multo excellentiora, multoque beatiora, quia, ut Scriptura ait: Nec oculus vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9). Illam igitur inquirite, illam desiderate, ad illam mentis desiderio tendite. Ego certe qui nullum adulationibus decipere audeo, nulli quod utile est subtrahere quaero, quia haec quae promissa sunt, non contra avaros, sed contra avaritiam; non contra naturam, sed contra vitium protuli. Quod melius [Col. 1292C] consilium dare possum non invenio, quique etsi in exstirpatione cupiditatis totum ut potui laborem exhibui, tamen octoginta et amplius Scripturarum testimoniis, quasi quibusdam ictibus surculos ejus incidendo percutiens, a mercede vacuus non ero, fidelem retinens promissorem mediatorem Dei et hominum hominem Christum Jesum, qui cum Patre et Spiritu sancto vivit et regnat Deus per omnia saecula saeculorum. Amen.




[Col. 1291]
SERMO DE LECTIONE EVANGELICA, EDITUS A DOMINO AUBERTO PRESBYTERO ATQUE ABBATE, IN PURIFICATIONE S. MARIAE.
(Ex duobus Mss., uno S. Germani a Pratis, altero Floriacensi, apud Martene ampliss. Coll. t. IX.)
(C)

[Col. 1291D] 1. Subtiliter a fidelibus quae sit hujus diei festivitas perpendatur; eo devotionis affectu eam celebrandam suscipient, quo dominicae nativitatis, circumcisionis atque apparitionis solemnia sunt obsecuti. Illius enim est ista solemnitas cujus et illa, sed nec minor ista quam illa: quod utique in hoc sermone apertis monstrabimus documentis. Hujus quippe diei solemnitas, sicut a quibusdam ignoratur, sic a multis prae caeteris anni solemnitatibus honoratior habetur: maxime autem eo loco quo primatum Ecclesia catholica in primo pastore sortita est. In tanta enim reverentia ab illis habetur, ut ea die cuncta [Col. 1292D] civitatis turba in unum collecta, immensis cereorum luminibus coruscans, missarum solemnia concelebret, nullusque aditum publicae stationis intret, qui lumen manibus non tenuerit, tanquam scilicet Dominum in templum oblaturi, imo etiam suscepturi, et fidei lumen quo interius fulgent, exterius oblationis suae religione demonstrent.

2. Hodie namque juxta legem atque Evangelium, peractis a nativitate Christi quadraginta diebus, in templo est a parentibus idem Dominus praesentatus. Hodie a sancto Simeone susceptus, Patrique cum sacris oblatus muneribus. Hodie redemptionem Israel [Col. 1293A] exspectantibus ab eodem Simeone et Anna publice est praedicatus. O quam pium spectaculum, quo nonnisi pii delectari probantur! Stat hic virgo et Mater, non cujuscunque, sed Dei. Suscipitur hinc infantulus, parvus virginis filius, cujus divinitatem non capit mundus. Occurrunt hinc inde prophetae, atque uterque sexus de puero prophetat. Offertur oblatio pro puero, non tamen quae delicta emundet, sed quae sacramenta declaret. Et quia hujus diei praeconium attollere cupio, libet ipsam evangelicam lectionem colloquendo transcurrere, in qua ista cognosco narrari, quatenus ad ea quae dico illa respondeat; imo ad ea quae illa narrat vox exhortationis meae respondeat. Denique Lucas evangelista veritatis historiam de Christi incarnatione plenius atque [Col. 1293B] ordinatius caeteris evangelistis exsequens, post annuntiationem ejus ab angelo factam, post nativitatem angelorum vocibus declaratam, post circumcisionem octavi dici in domo parentum, haec in ordine sequitur dicens:

3. Postquam impleti sunt dies purgationis matris ejus, secundum legem Moysi, tulerunt illum in Jerusalem, ut sisterent eum Domino, sicut scriptum est in lege Domini, quia omne masculinum adaperiens vulvam, sanctum Domino vocabitur (Luc. II, 21). Cunctis fidelibus liquet nequaquam Redemptoris matrem ex ejus nativitate maculam contraxisse, qua illorum dierum spatio, a sacris aedibus abstinens, purgaretur, quae sine humana concupiscentia, sine humano concubitu, virgo concepit, sine aliqua carnis corruptione [Col. 1293C] virgo peperit, et sine fine virgo permansit; ac plus hoc nec masculus ex ea natus vulvam ejus aperuit. Sed hoc juxta legis narrationem evangelista contexens, claudit impiis sacramentum divinae incarnationis, matremque legem observantem introducit. Sed nec mirum, si mater observaverit legem, quam ejus Filius non venerat solvere, sed adimplere. Sciebat enim quo ordine conceperat, quo usu pepererat, et quis esset quem genuerat. Sed legem communem observans, exspectavit purgationis diem, celavit Filii majestatem. Hinc est quod eum in templo duodecim annorum inter doctores legis inveniens, filium Joseph vocat dicens: Fili, quid fecisti nobis sic? ecce pater tuus et ego dolentes quaerebamus te (Luc. II, 48), quem procul dubio sciebat se sine concubitu Joseph concepisse, [Col. 1293D] sine corruptione virginali edidisse. Sed cur abscondit conceptionis ac nativitatis illius sacramentum, quem novit Deum immensum? nunquidnam quia invidit aliis, quem ad templum deferens, sancti senis tradidit manibus? Absit. Sed ut prophetae spiritu repleta, Redemptorem mundi impiis non aperiret. Sciebat enim jam tunc gratia plena, spiritu divinitatis afflata, quia si hunc principes hujus saeculi cognovissent, nunquam pro nostra salute crucifixissent. Offer ergo, beatissima Virgo, tanquam legem observans, in templo quem edidisti, ut non omnibus, sed paucis reveletur. Quis est quem genuisti? appareat interim humilis, lapis abscissus de monte sine manibus, ut reprobetur ab aedificantibus, [Col. 1294A] usquequo statuam pedibus percutiens, creseat in montem magnum, impleatque universum orbem terrarum. O quam parvus! O quam magnus est quem genuisti! Parvus in humanitate, magnus in divinitate. Parvus in regno Judaeorum, magnus in regno gentium. Sed non ab omnibus in regno Judaeorum parvus aestimatus est. Nam et ipsa quae hunc peperisti, ex ipso populo Israel in virgam crevisti. Virga enim de radice Jesse surrexisti, et floruisti virga Aaron, fronduisti et nucem peperisti. Et quia prae omnibus immensitatem ejus agnovisti, quem tam parvissimum ex te natum vidisti, procul dubio quem infantem genuisti, Deum omnipotentem tremens adorasti, adorans tremuisti; quae tamen secundum humanitatem Filium recognovisti, [Col. 1294B] lactasti, fovisti, aluisti. Quis putas nobis possit indicare in te hujusmodi obsequia, animi tui sensum, o beatissima Virgo, cum hinc cerneres ex te natum tantillum infantem, illinc attenderes Deum immensum? hinc creatum, illinc creatorem; hinc infirmum, illinc fortissimum; hinc alendum, illinc alentem; hinc non loquentem, illinc angelos docentem? Quis, inquam, pectoris arcana nobis reserare valeat, quibus modis cogitatum ad utraque flectebas, cum unum eumdemque Deum et hominis Filium manibus tenens, hinc adorares ut Dominum, illinc osculaleris ut parvulum? Quis ad tam ineffabile miraculum non obstupescat? quis non pene elinguis fiat? Generat puella suum et omnium creatorem, portat suum et omnium rectorem. O admirandum spectaculum, ad [Col. 1294C] quod non solum humana, verum etiam angelica obstupescit natura!

4. Ad hoc, fratres charissimi, fidei oculos erigite, ad hoc pietatis affectum convertite. Ibi Christum suscipite pro vobis in carne humiliatum; sed adorate in sua divinitate Deum excelsum. Amplectimini parvulum, sed cogitate immensum. Jam vero, dilectissimi, si quaeritur quid mystice significatum fuerit in eo quod Redemptor noster a matre, a parentibus ex propria civitate in Jerusalem ad templum Domini se portari voluit, invenimus ipsam gloriosam matrem et virginem, ejusque propinquos figuram gessisse illius Ecclesiae quae ex Judaea in apostolis credidit. Quando enim Ecclesia non virgo, cujus membra Apostolus [Col. 1294D] affatur dicens: Despondi enim vos uni viro virginem castam exhibere Christo (II Cor. XI, 2)? Quando ipsa non mater, de qua per Psalmistam dicitur: Mater Sion dicet homo; et Dominus in Evangelio: Quicunque fecerit voluntatem Patris mei, qui in coelis est, ipse meus frater, soror, et mater est (Matth. XXI, 10)? Quando electi non propinqui, qui fratres et sorores sunt appellati? Mater itaque et propinqui Redemptorem nostrum a Nazareth in Jerusalem ad templum Domini deferunt, quia primitiva illa in primis discipulis Ecclesia a Judaeis repulsa, ejusdem Redemptoris dispensationem ad notitiam gentium perduxit. Ipsa enim Ecclesia non solum ex gentibus, verum etiam ex Judaeis, Jerusalem, id est Visio pacis, recte vocatur, de qua per Psalmistam dicitur: Jerusalem [Col. 1295A] quae aedificatur ut civitas, cujus participatio ejus in idipsum (Psal. CXXI, 3). Ipsa est et templum. Nunc per Paulum fidelibus dicitur: Templum Domini sanctum est, quod estis vos (I Cor. III, 17). Ac per hos cum apostoli ex Judaea Christum annuntiantes, veniunt ad gentes, nimirum et Jerusalem ad Jerusalem convenit, et templum ad templum occurrit, cum hi omnes una sint Jerusalem civitas, unum et templum. In hac itaque civitate et templo ab apostolis oblatus Christus excipitur. Unde et ipsa Ecclesia Psalmistae voce Deo Patri loquitur dicens: Suscepimus, Deus, misericordiam tuam in medio templi tui (Psal. XLVII, 10), subaudis in medio Ecclesiae, quae est templum tuum. Sive autem secundum historiam, sive juxta mysticum intellectum, cur Christus a parentibus ad sanctam [Col. 1295B] civitatem et templum ducatur, causa manifestatur, cum subditur:

5. Ut darent hostias, secundum quod dictum est in lege Domini, par turturum, aut duos pullos columbarum (Luc. II, 24). Praeceptum quidem legis fuerat, ut si cui forte agnus defuisset, et unum horum, id est aut par turturum, aut duos pullos columbarum invenisset, Deo in oblationem filii offerret, nec praejudicaretur ex altero, qui unum quodlibet horum obtulisset. Sed quia utraque Christi Ecclesiaeque sacramenta significant, credendum est utrumque ad sacrificium matrem invenisse atque obtulisse. Denique in hac oblatione avium illa praefigurabatur oblatio quae pro salute mundi oblata est vespera diei, Domini videlicet passio, per quam sumus reconciliati [Col. 1295C] Deo. De hac quippe hostia per Paulum fidelibus dicitur: Ambulate in dilectione, sicut et Christus dilexit nos et tradidit semetipsum pro nobis oblationem et hostiam Deo in odorem suavitatis (Eph. V, 2). Et rursum: Qui dilexit me, inquit, et tradidit semetipsum pro me (Gal. II, 20). Quia vero omnes electi membra sunt Christi, in turture scilicet designantur turtures, atque in columba columbae. Designat etiam haec avium oblatio mortificationem electorum, quibus per eumdem apostolum dicitur: Obsecro vos per misericordiam Dei, ut exhibeatis corpora vestra hostiam viventem, sanctam, Deo placentem (Rom. XII, 1). Sed nulla esse potest accepta Deo mortificationis oblatio, in quibus non fuerit verae fidei castitas, veraeque charitatis concordia. Proinde [Col. 1295D] non sine causa sacrificium quod pro Domino mystice oblatum perhibetur, ex turturibus et columbis fuisse narratur. In turture enim castitas invenitur, et in columba charitas commendatur. Turtur namque intemeratam servat uni viro fidem; columba vero aliarum cohabitantium non deserit unitatem. Catholicus igitur Christianus tunc vero spiritualis turtur efficitur, si veram Trinitatis fidem firma credulitate conservet, et haereticae pravitatis sensum tanquam fornicationis inquinamenta repudiat. Tunc vero erit columba, si longaminiter usque ad finem in catholica societate permaneat, et contra tentationum scandala immobili firmitate persistat, ut nec haeretica fornicatio corrumpat in corde fidei castitatem, nec [Col. 1296A] amara dissensio ecclesiasticae charitatis dissipet unitatem. Haec enim est Ecclesiae catholica, quae fidem uni Domino tanquam legitimo viro conservat, et congregationem multorum in fide multiplicat. Sequitur

6. Et ecce homo erat in Jerusalem, cui nomen Simeon, et homo iste justus et timoratus, exspectans consolationem Israel, et Spiritus sanctus erat in eo, et responsum acceperat a Spiritu sancto, non visurum se mortem, nisi prius videret Christum Domini. Et venit in Spiritu in templum (Luc. II, 25). Nihil minus de sanctitate isti specialiter ascribitur homini, qui et in Jerusalem, id est in Visione pacis commoratus, et fidei operatione justus, et reverentia timoratus, et Israelis consolatione attonitus, et Spiritu sancto repletus, [Col. 1296B] ejusque responsione de incarnati Verbi visione roboratus fuisse perhibetur. O quam ardenti desiderio homo iste exspectabat, secundum Spiritus sancti promissionem, videre in carne Redemptorem! Quae putamus fuerit instantia orationis ejus, qua divino responso meruit firmari de his quae petebat? Quae erant ejus gemituum continuata verba in sancta deprecatione? Non enim in petendo cessavit, usquequo responsum acciperet super his quae poscebat. Fuere siquidem in retroactis temporibus multi simili desiderio accensi, Domino attestante, qui ad discipulos ait: Multi reges et prophetae voluerunt videre quae vos videtis, et non viderunt; et audire quae auditis, et non audierunt (Luc. X, 24); sed ex illis hoc isti soli concessum est, qui in plenitudine temporis horum [Col. 1296C] ultimus apparuit. Sed si vigilanti studio subsequentium sanctorum attendimus desiderium, quibus Christus fuit vivere et mori lucrum, invenimus eos non minoris anxietatis ardore divinitatem ejusdem Salvatoris intueri velle, quam ille concupivit inspicere carnem. Hinc Paulus dicit: Cupio dissolvi et esse cum Christo (Psal. I, 23). Hinc Psalmista ex persona Ecclesiae dicit: Sitivit anima mea ad Deum vivum, quando veniam et apparebo ante faciem Dei (Psal. XLI, 3). Quis ergo hinc jam non videat in uno Simeone justo cunctos significari electos, qui nunc et justi ex fide atque operatione, et timorati ex futura exspectatione, et attoniti inveniuntur ex ventura consolatione? In quibus etiam Spiritus sanctus inesse cognoscitur, quia et per Apostolum dicitur: Charitas [Col. 1296D] Dei diffusa est in cordibus nostris per Spiritum sanctum qui datus est. Et rursum fidelibus dicit: Corpora vestra templum sunt Spiritus sancti, quem habetis ex Deo (Rom. V, 5). Quique etiam responsum accipiunt a Spiritu sancto non visuros se mortem, nisi prius videant Christum Domini, quia in hac adhuc corruptibili vita, ejusdem Spiritus sancti gratia revelante, apertis fidei oculis, eum qui se cum illis usque in finem saeculi mansurum esse promisit, aspiciunt, non jam carne parvulum, sed divinitate immensum. Qui etiam cum Paulo dicunt: Et si noveramus Christum secundum carnem, sed nunc jam non novimus. Habitant etiam isti in Jerusalem, atque in spiritu in templum, quo Christus introducitur, veniunt. Ipsi [Col. 1297A] enim sunt Jerusalem, qui habitant in Jerusalem. Breviter, fratres, ista percurrimus, ne dum quae sunt hujus diei sacramenta, quodque sanctum puerique praeconium indicare studemus, cuilibet in fastidium veniamus. Sequitur:

Et cum inducerent puerum Jesum parentes ejus, ut facerent secundum consuetudinem legis pro eo, et ipse accepit eum in ulnas suas, et benedixit eum, et dixit: Nunc dimittis, Domine, servum tuum, secundum verbum tuum, in pace, quia viderunt oculi mei salutare tuum (Luc. II, 27). Hinc unius hinc multorum, imo etiam omnium adimpletur exspectatio justorum. Sed dicamus prius de uno, et sic loquamur de omnibus. Cupimus enim ad hoc studium nostrum inflectere, ut quod de uno dicitur, de omnibus veraciter sentiatur. [Col. 1297B] Ecce dum specialiter de uno venerabili sene cupimus loqui, occurrit praedicanda Virginis prudentia, non humana industria fulta, sed Spiritu Divinitatis afflata, quae Filium oblatura veniens, suaeque naturae humilitatem servans, prophetae manibus tradidit offerendum, non ignara utique quis esset, cujus manibus Deum hominemque tradebat sacrificio dedicandum. Offert autem Dominum prophetarum prophetae, offert unicum uni, imo omnibus in uno, quae omnibus eumdem peperit Salvatorem. Non enim desinit huc usque offerre quem genuit, cum suis sanctis intercessionibus eumdem redemptorem electis uniri facit; et, ut verum fatear, materno affectu id ipsum piissima facit. Omnes enim filios deputat, quos divina gratia Christo consociat. Quando enim [Col. 1297C] non ipsa mater electorum, quae fratrem genuit eorum? Si, inquam, Christus credentium frater, cur non ipsa quae Christum genuit sit credentium mater. Quamobrem obsecro, mi beatissima Virgo, offer nobis Christum piis suffragiis, quae nescis invidere filiis, sed nec attendas filiorum injurias, a quibus non ut dignum est honoraris. Tolerat enim irreverentiam filiorum, quae amore vincitur generationis. Fove ergo etsi tantis meritis indignos piis orationibus, quos in Uno genuisti. Deprecare unicum Filium pro excessibus multorum.

8. Sed jam, fratres charissimi, Christum in ulnas suscipiens, quid unus specialiter Simeon dicat audiamus. Ait enim: Nunc dimittis servum tuum, [Col. 1297D] Domine, secundum verbum tuum, in pace; quia viderunt oculi mei salutare tuum (Luc. II, 29), ac si diceret: Longa me exspectatione fatigasti, diu retinuisti; sed tandem viso quem exspectavi, jam de humanae vitae scandalis in pace dimittis. Dimittis in pace, quia secundum promissionem tuam per incarnati Verbi mysterium, solutis inimicitiis, tibi merui reconciliari. Dimittis in pace, quia video pacem. Ipse enim est pax nostra, qui fecit utraque unum. Hoc denique et omnes electi dicunt, et qui Christum in ulnas suas suscipiunt, qui fidei oculis salutare Dei conspiciunt. Quid enim est Christum in ulnas suscipere, nisi piis hunc operibus in membris amplecti? Per ulnas enim, id est brachia, virtus operationis exprimitur. Cum enim in alio esurientem [Col. 1298A] Christum satiant, et in alio sitientem potant, et in alio hospitem suscipiunt, et alio nudum operiunt, et in alio infirmum vel in carcere positum visitant, his procul dubio devotis actionibus tanquam brachiis, quotidie eumdem ipsum puerum amplectuntur Et quia haec agentes illum se in his suscipere plena fide cognoscunt, illum se in his videre non dubitant, qui dixit: Et quandiu fecistis uni de his minimis meis, mihi fecistis, atque eisdem operibus, ut ad pacem Dei redeant, et peccati scandalo absolvisse credunt, recte credunt. Recte idem Simeon exclamat dicens: Nunc dimittis servum tuum, Domine, secundum verbum tuum, in pace, quia viderunt oculi mei salutare tuum. Ac si electi dicant: Ideo nos a peccati scandalo promissione tua absolvens, jam in [Col. 1298B] pace reconciliatos passibus amoris propinquare coelestibus facis, quia fidei oculis salutare tuum, id est Dominum Jesum Christum in membris ejus intueri, eumque piis operibus amplecti meruimus. De quo adhuc sive ille, sive isti, Deo Patri dicunt: Quod praeparasti ante faciem omnium populorum. Nisi a toto pars intelligenda sit populorum, quae Salvatorem in carne viderit, juxta litteram ratio non stabit, quia eum nec carneis, nec fidei oculis omnes populi conspexerunt. Ante faciem ergo omnium populorum hoc salutare tuum dicitur praeparatum, quia ex omnibus populis in eum crediderunt, quia eum credentes fidei oculis aspexerunt. Nam quod Dominus dicit Thomae: Quia vidisti me [Col. 1298C] credidisti, beati qui non viderunt et crediderunt (Joan. XX, 29), hoc de visione corporali locutus est, de quo et subditur: Lumen ad revelationem gentium et gloriam plebis tuae Israel. Hoc itaque lumine de tenebris revelate, et hoc inventae, hoc illustratae sunt gentes, sicut scriptum est: Gentium populus; qui ambulabat in tenebris, vidit lucem magnam. Sedentibus in regione umbrae mortis lux orta est eis (Isa. IX, 2). De hoc lumine Joannes evangelista testatur dicens: Erat lumen verum, quod illuminat omnem hominem venientem in hunc mundum (Joan. I, 9). De hoc in Epistola sua dicit: Deus lux est, et tenebrae in eo non sunt ullae (I Joan. I, 5). De hoc idem lumine in Evangelio ait: Lumen venit in mundum, et dilexerunt homines magis tenebras quam lucem (Joan. III, [Col. 1298D] 19). Et iterum: Quandiu sum in mundo, lux sum mundi (Joan. IX, 5). Quodque cum sit etiam gloria gentium, in eo ad gloriam Israelis dicitur praeparatum, quia sive in patriarchis ac prophetis, atque apostolis, imo etiam in ipso omnium capite Christo, sive in eloquiis Dei, amplius gens illa quam gentes gloriosa monstratur, Apostolo attestante, quia ait: Quid ergo amplius est Judaeo? aut quae utilitas circumcisionis? multum per omnem modum. Primum quidem quia credita sunt illis eloquia Dei (Rom. III, 1). Et rursum: Et quorum adoptio est filiorum, et gloria, et testamentum, et legislatio, et obsequium, et promissa, quorum patres, et ex quibus Christus secundum carnem, qui est Deus benedictus in saecula. Amen (Luc. II, 35). Sequitur:

[Col. 1299A] 9. Et erat Joseph, et Maria mater ejus, mirantes super his quae dicebantur. Quibus mirantibus etiam nos ipsi miramur, cur ipsi sint super his quae de illo a propheta sancto dicebantur, mirati. Nunquid enim Joseph jam in somnis ab angelo non audierat: Joseph fili David, noli timere accipere Mariam conjugem tuam: quod enim in ea natum est, de Spiritu sancto est. Pariet enim filium, et vocabis nomen ejus Jesum. Ipse enim salvum faciet populum suum a peccatis eorum (Matth. I, 20). Nunquid et ipsa sacratissima virgo, quae salva virginitate filium se genuisse sciebat, priusquam pareret vel conciperet, ab angelo non audierat: Ave, gratia plena, Dominus tecum. Benedicta tu inter mulieres. Spiritus sanctus superveniet in te, et virtus Altissimi obumbrabit tibi, ideo et [Col. 1299B] quod nascetur ex te sanctum, vocabitur Filius Dei (Luc. I, 28)? Quid ergo mirabantur super his quae dicebantur de illo, nisi quia caeteris mirantibus, sacramentum impiis occultant? quid sibi velint talia quae de tantillo infantulo ab homine sene dicuntur, et ipsi mirantur? Sed audiant adhuc de illo majora; denique sequitur:

10. Et benedixit illis Simeon, et dixit ad Mariam matrem ejus: Ecce positus est hic in ruinam et in resurrectionem multorum in Israel, et in signum cui contradicetur (Luc. II, 34). In una Redemptoris nostri Dei hominisque persona perfectam Dei, perfectam hominis inesse confitemur naturam. Ex una quidem Dominum, ex altera servum; ex una fortem, ex altera infirmum; ex una magnum, ex altera parvum; [Col. 1299C] ex una creantem, ex altera creatum; ex una pascentem, ex altera esurientem; ex una recreantem, ex altera sitientem; ex una miraculis coruscantem, ex altera injuriis succumbentem; ex una vivificantem, ex altera morientem; ex una suscitantem, ex altera hunc praedicamus suscitatum; et cum aliud sit in eo Dominus, aliud servus; aliud fortis, aliud infirmus; aliud magnus, aliud parvus; aliud creans, aliud creatus; aliud pascens, aliud esuriens; aliud recreans, aliud sitiens; aliud miraculis coruscans, aliud injuriis succumbens; aliud vivificans, aliud moriens; aliud resuscitans, aliud resuscitatus; non tamen alius Dominus, alius servus; alius fortis, alius infirmus; alius magnus, [Col. 1299D] alius parvus; alius creans, alius creatus; alius pascens, alius esuriens; alius recreans, alius sitiens; alius miraculis coruscans, alius injuriis succumbens; alius vivificans, alius moriens, alius resuscitans, et alius resuscitatus; sed unus idemque Dei atque hominis Filius, ex uno, ut dictum est, Dominus, ex altero servus; ex uno fortis, ex altero infirmus; ex uno magnus, ex altero parvus; ex uno creans, ex altero creatus; ex uno pascens, ex altero esuriens; ex uno recreans, ex altero sitiens; ex uno miraculis coruscans, ex altero injuriis succumbens; ex uno vivificans, ex altero moriens; ex uno resuscitans, ex altero resuscitatus; qui ante oculos mortalium positus, ex uno venerabatur ut Deus, ex altero despiciebatur ut homo. Denique [Col. 1300A] cum hunc Judaeorum populus cerneret de quinque panibus tot millia hominum pascentem, infirmos curantem, leprosos mundantem et mortuos suscitantem, Deum esse arbitrabantur. Rursum cum eumdem aspicerent esurientem, sitientem, lassescentem, dormientem atque injuriis succumbentem, purum esse hominem suspicabantur; et haec quidem apud incertas turbas, sed non apud discipulos. Neque enim ita in cordibus eorum variabatur, qui illius assiduis privatisque eloquis fruebantur, quibus et ab ipso dicitur: Vobis datum est nosse mysterium Dei, caeteris autem in parabolis, ut videntes non videant, et audientes non intelligant (Luc. VIII, 10). At ubi venturus est ad passionem mortis, periit fides, ablata [Col. 1300B] omnes eo relicto fugerunt (Matth. XXVI, 56). Ex quibus dum unus vinctum a longe sequitur, ad atrium perveniens, eumdem se cognovisse denegat. Et quis in mortis passione illo ruente non rueret, cum praecipuus ejus amator, unius ancillae voce territus, non semel, sed ter abnegaverit? Sed illo in carne a mortuis resurgente, resurrexit et anima discipuli. Utrumque autem ante passionem ejus, eadem qua tradebatur nocte, in discipulis somno perfidiae lapsis, ac suscitatione ejusdem redemptoris designatum est. Mors ergo ejus facta est ruina multorum. Dicatur itaque:

11. Ecce positus est hic in ruinam et in resurrectionem multorum in Israel, ac si diceretur: Eo moriente multi ex stantibus ruent; eo resurgente, multi ex [Col. 1300C] lapsis resurgent. Quia vero illo moriente multi ruerunt, illo resurgente multi resurrexerunt, sed in eum qui ex mortuis resurrexit non omnes crediderunt, recte subjungitur: Et in signum cui contradicetur. Quod enim signamus, ab aliorum notitia abscondimus. Quid autem ante infidelium oculos aliud fuit caro Redemptoris, quam quoddam divinitatis ejus sigillum absconsionis? In signum itaque Redemptor noster positus fuit, sed cui, nisi illi cui contradictum fuit? Quae causa contradixit? quid contradixit? cui contradixit? Ut autem tanquam interroganti cuilibet breviter respondeam: Quae causa contradixit, nisi mors carnis? quid contradixit, nisi non esse Deum qui mori potuit ut homo? cui contradixit, [Col. 1300D] nisi omni incredulo? quae videlicet contradictio quibusdam in scandalum, quibusdam versa est in stultitiam, Apostolo attestante, qui ait: Nos autem praedicamus Christum crucifixum, Judaeis quidem scandalum, gentibus autem stultitiam (I Cor. I, 23).

12. Sequitur itaque venerabilis senex justus ac propheta Dei et dicit matri Jesu: Et tuam ipsius animam pertransibit gladius, ut revelentur ex multis cordibus cogitationes (Luc. II, 35). Solet nonnunquam in Scriptura sacra gladii nomine temporalis tribulatio figurari, Psalmista attestante, qui illatas a persecutoribus passiones in ipsos exoptat inflecti dicens: Gladius eorum intret in corda ipsorum (Psal. XXXVI, 15). Hinc idem Psalmista de Joseph loquitur dicens: Ferrum pertransiit animam ejus, donec veniret [Col. 1301A] verbum ejus (Psal. CIV, 18), ac si diceret: Tandiu fuit in illa servitutis vel carceris tribulatione, donec illud quod futurum praedixerat eveniret. Sed nec aliud hoc loco per gladium intelligimus figurari. Quanquam autem multae tribulationes animam transfoderint beatissimae Virginis, illa tamen hic specialiter designatur, quae, Domino in cruce moriente, materna viscera transfixit. Dicatur ergo eidem a sancto propheta: Et tuam ipsius animam pertrasibit gladius, ut revelentur ex multis cordibus cogitationes. Ac si diceretur: Maternis visceribus tribulationis gladio verberatis, videbis in cruce pendentem quem angelo nuntiante virgo concepisti, manente virginitate filium edidisti, quatenus per hoc factum et Judaeorum exsultantium iniquitas, et [Col. 1301B] discipulorum fugientium infirmitas denudetur. Denique illo in cruce pendente, Judaei praesentes insultabant ut descenderet; apostoli fugientes de cruce illum descendere posse non credebant. Quae dum fierent, necesse fuit materna piaque viscera ex ejusdem Redemptoris passione gladio tribulationis transfigi.

13. Sed jam ista, ut coepimus, quid mystice significent breviter demonstremus. Quis enim intra sanctam Ecclesiam constitutus, non videat in morte Redemptoris nostri illos cadere, qui hunc aut solummodo hominem mortalem fuisse, aut veram carnem in passione vel resurrectione non habuisse asseverant? Et quis in ejus resurrectione non consideret illos resurgere, qui a perfidia malae credulitatis divina [Col. 1301C] gratia reparari, et in vera hunc carne, salva divinitatis suae impassibilitate, veraciter passum, et in vera carne veraciter a sua majestate suscitatum affirmant? an non aliis in ruinam, aliis vero in resurrectionem Christus factus fuerat, cum Paulus de se suisque sociis diceret: Christi bonus odor sumus Deo, et in his quae pereunt, et in his qui salvi fiunt, et aliis odor mortis in mortem, aliis odor vitae in vitam (II Cor. II, 15). De illis vero quibus humanitas carnis divinitatem abscondit Salvatoris, ita dicit: Et si opertum est Evangelium nostrum, in his qui pereunt est opertum (II Cor. IV, 3). Jam vero si devote, ut decet, attendamus, ipsam beatam Virginem, cujus animam gladius transfodisse perhibetur, typum Ecclesiae [Col. 1301D] praetendisse reperimus, cujus animam gladius pertransiit, scilicet verbum praedicationis. Quod enim per gladium praedicatio sancta figuretur, Paulus apostolus testatur dicens: Et gladium Spiritus, quod est verbum Dei (Ephes. VI, 17)? Gladius enim animam Mariae transverberat, quia verbum Dei electorum corda penetrat, penetrans ab errore mortificat, ab errore mortificans in veritatem vitae commutat. Ut revelentur, inquit, ex multis cordibus cogitationes (Luc. II, 35), ac si diceret: Idcirco divini verbi gladius sanctorum corda funditus ab errore mortificans in veritatis doctrinam commutat, ut dum quorumdam vitia virtutesque loquendo examinant, unicuique loquuntur, intima sua manifestent. Hinc Paulus dicit: Si omnes prophetent, intret autem quis [Col. 1302A] infidelis vel idiota, convincitur ab omnibus (I Cor. XIV, 23), occulta etiam cordis ejus manifesta fiunt, et ita cadens in terram adorabit Deum, pronuntians quod vere Deus est in vobis. Qui autem essent isti prophetae, ipse Paulus inferius aperuit, dicens: Prophetae duo vel tres dicant, et caeteri dijudicent (I Cor. XIV, 29), oremus autem necesse est ut idem gladius noster corda transfigat, quatenus fidelium turbam, nobis praedicantibus, singulorum virtutes ac vitia exponentibus, unicuique interiora patefiant. Sequitur:

14. Et erat Anna prophetissa, filia Phanuel, de tribu Aser. Haec processerat in diebus multis, et vivebat cum viro suo annis septem a virginitate sua. Et haec erat vidua usque ad annos octoginta quatuor; quae non [Col. 1302B] discedebat de templo, jejuniis et observationibus serviens nocte et die. Et haec ipsa hora superveniens confitebatur Domino, et loquebatur de illo omnibus qui exspectabant redemptionem Jerusalem (Luc. II, 36). Haec juxta historiam aperta sunt, nec habent aliquid obscuritatis, commendant autem castitatem beatae mulieris, instantiam jejuniorum atque obsecrationum diei noctisque in templo Dei inhaerentis; sed latent quaedam in his Ecclesiae sacramenta. Quid enim per Annam, quae gratia Dei interpretatur, nisi electorum Ecclesia designatur? ad cujus membra Apostolus loquitur dicens: Gratia salvi facti estis per fidem (Ephes. II, 8). Quae bene etiam filia Phanuel de tribu Aser fuisse perhibetur, Phanuel quippe interpretatur facies Dei, Aser quippe vocatur beatus. [Col. 1302C] Et qui alii per faciem Dei figurantur, nisi qui Spiritus sancti gratia repleti, ad cognitionem Dei humana corda primi perduxerunt? Quia enim per faciem quilibet cognoscitur, jure facies Dei vocantur hi per quos cognitio divinitatis revelatur; quique non immerito Aser, id est beati vocantur, quia ad aeternam paternitatem, sive per inspiratam interius naturalem, sive per datam exterius legem erudiri meruerunt. Unde scriptum est: Beatus homo quem tu erudieris, Domine, et de lege tua docueris eum (Psal. XCIII, 12). In quibus verbis aperte monstratur, electorum Ecclesiam filiam esse patriarcharum ac prophetarum, quae scilicet sive in spiritu, sive in verbo, recte prophetissa interpretatur, de qua adhuc subditur, et vixerat cum viro suo annis septem a virginitate sua. Et quis ejus alius est [Col. 1302D] vir, nisi ille de quo per Isaiam prophetam dicitur: In die illa apprehendent septem mulieres virum unum dicentes: Panem nostrum comedemus, et vestimentis nostris operiemur, tantummodo invocetur nomen tuum super nos. Aufer opprobrium nostrum (Isa. IV, 1). Quis alius hujus est vir, nisi ille de quo in Joannis Apocalypsi dicitur: Civitatem sanctam Jerusalem vidi descendentem de coelo a Deo, paratam sicut sponsam ornatam viro suo (Apoc. XXI, 2)? Quae etiam antequam Christo sociaretur, ideo virgo vocabatur, vel quia tunc idola non colebat, vel certe quia non corrupta, sed infecunda erat. Tunc autem hanc sibi Christus univit, cum naturam humanam suscipiens, Evangelium exorsus fuit. Quod itaque annis septem [Col. 1303A] cum viro suo a virginitate vixisse describitur, tempus ejusdem praedicationis ipso septenario numero figuraliter concluditur, in quo et septiformem Spiritus sancti gratiam ab ipso acceperit, et ipsa in septem mulieribus, vel septem Ecclesiis mystice uniri meruit. Et quia illo ascendente ad coelos humanitatis ejus praesentia desolata est, jure etiam vidua remansisse narratur. Annon vidua recte vocatur, de qua per beatum Job, haereticorum facta mentione, dicitur: Pavit sterilem, quae non parit, et viduae bene non fecit (Job. XXIV, 21). Illud itaque gaudii tempus, quo praesentia viri in carne fruebatur; illudque tristitiae, quo ejus praesentia. Ecclesia desolanda erat, idem vir ejus designans dicit: Non possunt jejunare filii sponsi, quandiu cum illis est sponsus. [Col. 1303B] Veniet tempus cum auferetur ab eis sponsus, et tunc jejunabunt (Matth. IX, 15). In numero autem octoginta quatuor annorum, quibus vidua esse describitur, totum tempus praesentis vitae exprimitur. Legimus enim filios Israel usquequo terram repromissionis ingrederentur, quadraginta duas mansiones in itinere habuisse: quibus scilicet quid aliud quam peregrinatio vitae praesentis figuratur, in qua eremi tribulationibus exercemur, usquequo ad terram viventium veniamus? Sed propter geminum Testamentum, Vetus scilicet et Novum, idem quadragenarius ac secundus numerus duplicatur, et fiunt octoginta quatuor. Sicut enim propter utrumque Testamentum duodenarius numerus duplicatus in viginti quatuor senioribus, Ecclesiam designat, sic etiam propter [Col. 1303C] eadem Testamenta quadragenarius numerus ac secundus duplicatus in octogenario quarto praesens Ecclesiae tempus figurat, et quod ibi per mansiones, hoc hic explicat per annos. Utrumque enim concorditer peregrinationem ejusdem Ecclesiae designat, de qua et bene subjungitur:

15. Quae non discedebat de templo, jejuniis et obsecrationibus serviens nocte ac die. Ipsa enim est templum, quae et vidua jejuniis atque obsecrationibus serviens in templo, et quae ablata sponsi sui corporali specie, quia hunc necdum corporis oculis intueri valet, ad nihil aliud magis quam ad jejunium et orationem vacat. Hinc Psalmista ait: Fuerunt mihi lacrymae meae panes die ac nocte, dum dicitur mihi [Col. 1303D] quotidie: Ubi est Deus tuus (Psal. XLI, 4)? Digne itaque praemittit jejunia, et deinde obsecrationes conjungit. Quae enim esse potest deprecatio, ubi regnat comessatio? quae esse potest obsecratio, ubi dominatur assidua potatio? Sed haec dicens, cordis etiam vult intelligi jejunium, quo nisi quis ab immundis cogitationibus jejunare studeat, obsecrationibus Deo uniri non valet. Sive autem isto, sive illo jejunio, simulque orationibus fulta, die ac nocte servire describitur, subaudit in prosperis et adversis, a bono opere non cessat. Sequitur:

[Col. 1304A] 16. Et ut perfecerunt omnia secundum legem Domini, reversi sunt in Jerusalem, in civitatem suam Nazareth (Luc. II, 39). Hic jam figuraliter ultima Judaeorum conversio designatur, quando Enoch et Elia praedicantibus, Christus ad eos revertitur, peracta scilicet omnia in Jerusalem, id est in Ecclesia gentium secundum legem Domini, Novi videlicet Testamenti. Quasi enim peracto sacrificio, ab Jerusalem in civitatem suam Christus cum parentibus revertitur, cum adimpleta plenitudine gentium, novissime cum praedicatoribus sanctis ad eos colligendos ex quibus carnem suscepit regreditur. Sequitur:

17. Puer autem crescebat et confortabatur, plenus sapientia, et gratia Dei erat cum illo (Luc. II, 40). [Col. 1304B] Haec de illo secundum humanitatem dicta sunt, non secundum divinitatem. Neque in sua natura crescit, in qua plenus est, sed in nostra, in qua paulo minus ab angelis minoratus est. Nec in sua confortatur, in qua omnium fortitudo est, in qua plenitudo sapientiae est; sed in nostra, in qua pro nobis exinanitus est. Nec in sua gratia Dei indiget, in qua omnibus gratiam tribuit; sed in nostra, in qua ea quae cum Patre habet accepit; quae scilicet omnia ad melius, ad ejus corpus quod est Ecclesia, quam ad ipsum caput referri possunt. Usquequo enim illud consumetur quod Apostolus dicit: Donec occurramus omnes in unitatem fidei, et agnitionis Filii Dei in virum perfectum, in mensuram aetatis plenitudinis Christi, ut jam non simus parvuli (Ephes. IV, 13). Quotidie [Col. 1304C] crescit in fide puer Jesus, quotidie confortatur virtutibus puer Jesus, quotidie verbo sapientiae adimpletur puer Jesus, quotidie gratia salvationis justificatur puer Jesus. Haec de tanta diei hujus breviter diximus [solemnitate], haec de tam mysticis sacramentis succincte transcurrimus, quia et prolixitatem evangelicae lectionis attendimus, et ad haec legenda horas breves habuimus.

18. De caetero dilectionem vestram admoneo, fratres charissimi, si tamen animos vestros haec locutio fecit intentos, ut attendatis qua devotione hujus diei solemnitatem de reliquo celebrare debeatis. Non sit vile illud spectaculum, in quo Filius Virginis Deus et homo complectitur, in quo virgo et mater ostenditur, [Col. 1304D] in quo prophetae, imo prophetarum omnium exspectatio adimpletur, in quo multa Ecclesiae sacramenta declarantur, quod ipse cordibus vestris imprimere dignetur, qui hodierna die sanctum justumque Simeonem Spiritus sancti illustratione interius pulsans ad templum quo ipse a parentibus offerebatur docuit, imo certe compulit ire, qui cum Deo Patre et eodem Spiritu sancto aequali potestate, aequali virtute, aequali majestate, aequali aeternitate vivit et regnat Deus in saecula saeculorum. Amen.




[Col. 1305]
HOMILIA IN TRANSFIGURATIONE DOMINI.
(Ex ms. Corbeiensi annorum circiter 800, apud Martene Ampliss. Coll., t. IX.)

[Col. 1305A] In nomine Domini nostri Jesu Christi. Incipit homilia Autberti presbyteri de lectione evangelica secundum Matthaeum, qua Dominus in monte coram tribus discipulis transfiguratus perhibetur.

In illo tempore dixit Jesus discipulis suis: Sunt quidam de hic stantibus qui non gustabunt mortem, donec videant Filium hominis venientem in regno suo. Et post dies sex assumpsit Jesus Petrum et Jacobum et Joannem, etc. (Matth. XVI, 28). Integrum refertur Transfigurationis evangelium.

Explicit lectio evangelii secundum Matthaeum.

Incipit homilia ejusdem lectionis habita ad monachos in monasterio S. Vincentii.

1. Solet nonnunquam evenire, imo pene semper evenit ut in domibus regum ac principum vasa aurea [Col. 1305B] vel argentea quilibet et vilis emundet atque despectus. Quid autem sunt corda electorum in sancta Ecclesia quam quaedam, ut ita dixerim, vasa regalia, Paulo attestante, qui ait: In domo magna non solum sunt vasa aurea et argentea, sed et lignea et fictilia: et quaedam quidem in honorem, quaedam autem in contumeliam (Rom. IX, 21). Si quis ergo se emundaverit ab istis, erit vas in honorem sanctificatum et utile Domino ad omne opus bonum paratum. Vos igitur, fratres charissimi, vos estis vasa regis aeterni, qui sacrae religionis cultu velut pretioso metallo fulgetis; sed mementote quandiu hic vivitis, sine maculis vitiorum esse nequaquam potestis. Unde et Joannes, quem praecipue Dominus amavit, in Epistola sua ait: Si dixerimus quia peccatum non habemus, ipsi nos [Col. 1305C] seducimus, et veritas in nobis non est (I Joan. I, 8). Ne ergo vasa Dei rubigo delictorum consumat, necesse est ut manus haec sanctae praedicationis quotidie tergat: quod videlicet emundationis officium mihi omnium servorum Dei indigno creditum fuisse nemo vestrum ignorat. Sed quaeso, ne vos homuncii foeditas offendat, dummodo qualibet occasione, de cordibus vestris peccatorum sordes abstergat. Lectionem itaque sancti Evangelii, qua Dominus noster coram tribus discipulis in monte transfiguratus perhibetur, exponendam assumo, et ejus, prout possum, secretorum arcana discutio; non quo et ante me enodata non fuerit, sed quo aliquid de ea quod necdum fuerit dictum, mihi ad dicendum fuerit reservatum. Sicut igitur nunc vestra fraternitas audivit, priusquam [Col. 1305D] Redemptor noster transfigurandus montem ascenderet, dixit ad apostolos: Sunt de hic stantibus, qui non gustabunt mortem, donec videant Filium hominis venientem in regno suo (Matth. XVI, 28). Quod quidam tractatorum de statu Ecclesiae post modicum futuro dictum intellexit. Sed sequens lectionis decursus declarat hoc Dominum de sua transformatione dixisse, cum Evangelista subjunxit:

[Col. 1306A] 2. Et post dies sex assumpsit Jesus Petrum et Jacobum, et Joannem fratrem ejus, et duxit illos in montem excelsum seorsum, et transfiguratus est ante eos (Matth. XVII, 1). Certe hi sunt tres apostoli, quos dixit non gustaturos mortem, donec eum viderent in gloria transformatum, in qua tamen ejus transformatione demonstratum est, qualis in coelesti patria futura sit sanctorum Ecclesia. Sed primum nobis quaerendum est quid sit quod praedictam Salvatoris transfigurationem Matthaeus post sex dies, Lucas vero post octo factam perhibuit. Nunquidnam horum quilibet a veritate dissentit, dum sibi invicem quasi neuter consentit? Sed sciendum nobis est, quia et Matthaeus, dierum facta mentione, a toto totum, et Lucas a toto partem expressit. Vespera enim diei [Col. 1306B] erat, quando ista Dominus locutus est, quam utique Matthaeus minime tetigit. Lucas vero pro tota die computavit. Mane autem fuit quando idem in monte transfiguratus est, quod sicut Matthaeus ex toto reliquit, sic Lucas pro toto assumpsit. Matthaeus ergo totum a toto significans, solos in medio sex dies integros inseruit; Lucas vero a parte totum ostendens, et vesperam primi et mane octavi diei supputavit; ubi tropus magnae locutionis intelligitur, qui Graeca locutione synecdochen appellatur, quod Latine dici potest, vel a parte totum, vel rursum pars a toto, quique per sacras paginas frequenti inculcatione plurimas absolvit quaestiones, juxta quem etiam illa praecipue reseratur, qua Dominus coeli tribus diebus et tribus noctibus in sepulcro jacuisse declaratur, [Col. 1306C] cum manifestum sit quod sexta feria inclinata jam die, hora videlicet nona, spiritum emiserit, et Dominica ante lucem surrexerit.

3. Quaerendum etiam cur tantum cum tribus discipulis oraturus montem ascendit, tribus tantum gloriam suae majestatis illo in tempore manifestavit. Nunquidnam sine causa factum fuisse putabitur, ut alios tunc apostolos mysteria suae revelationis celaret, quibus eum dixisse auctoritas sancta testatur: Vobis datum est nosse mysterium regni Dei (Luc. VIII, 10)? Et rursum: Omnia quaecunque audivi a Patre meo nota feci vobis (Joan. XV, 15). Concedamus igitur quod primates, quod columnae erant inter caeteros apostolos, sicut Paulus dicit, Petrus et Jacobus et [Col. 1306D] Joannes, qui videbantur columnae esse, et idcirco magis illis quam aliis secreta sua Dominus revelavit: quibus etiam solis moestitiam cordis de Judae vel Judaeorum proditione, quae illius imminente passione mox futura erat, seorsum aperuit. Nunquid tamen propterea mysterium latens hoc in facto aliquis defuisse putabit? Nequaquam igitur sine praefigurationis sacramento ad tantam Redemptoris gloriam intuendam, [Col. 1307A] solus Petrus, Jacobus, et Joannes assumitur. Petrus tanquam a Petra vocabulum sumpsit, Petra autem erat Christus, ut Apostolus edocuit Paulus. Huic Petrae Petrus dicit: Tu es Christus Filius Dei vivi (Matth. XVI, 16); quibus nimirum verbis, totius Ecclesiae fides effertur, et quam convenienter Petra Petro respondit: Et ego dico tibi, quia tu es Petrus, et super hanc Petram aedificabo Ecclesiam meam (Ibid. 18); aperte videlicet dicens: Super me aedificabo te, qui figuram geris ejus Ecclesiae, quae in te aedificatur super me. Unde cum idem beatus Petrus, testimonio utens prophetico, diceret: Ecce pono in Sion lapidem angularem summum pretiosissimum in fundamento fundatum, illico adjunxit: Et vos tanquam lapides vivi superaedificamini in domos spirituales (II Petr. II, 6). [Col. 1307B] Hinc et Paulus cum diceret: Fundamentum aliud nemo potest ponere praeter id quod positum est, quod est Christus Jesus, continuo subjecit: unusquisque autem videat quomodo superaedificet (II Cor. III, 11). Cum ergo dictum est: super hoc fundamentum Petrus aedificando ponitur, nimirum omnis Ecclesia super Christum construenda locatur. Jacobus vero in nostram vertitur linguam supplantator. Supplantator autem quorum? nisi vitiorum; et nos certe in Jacobi persona vitia supplantamus, cum primogenita virtutum, per sacra orationum studia vindicamus. De hac vitiorum supplantatione Psalmista loquitur dicens: Beatus qui tenebit, et allidet parvulos suos ad petram (Psal. CXXXVI, 9). Joannes autem interpretatur columba, per quem sine dubio illi figurantur, [Col. 1307C] qui intra sanctam Ecclesiam Dei et proximi amore flammantur. Per columbam etenim Spiritus sanctus designatur, qui Patris et Filii charitas esse probatur, et scriptum est: Charitas Dei diffusa est in cordibus nostris per Spiritum sanctum qui datus est nobis (Rom. V, 5). Ergo fides in Petro, operatio virtutum in Jacobo, charitas vero in Joanne monstratur apostolo. Quamobrem non inconvenienter hi tantum modo tres in monte cum Domino ascendunt, qui figuram omnium sanctorum in suis personis gerunt. Sed jam ipsius lectionis verba ponentes, singula disseramus.

4. Assumpsit Jesus Petrum et Jacobum et Joannem fratrem ejus, et ducit illos in montem excelsum seorsum; et transfiguratus est ante illos (Matth. XVII, 1). [Col. 1307D] Omnis igitur qui transfiguratur, in alteram figuram mutatur. Unde et Lucas hoc ipsum exprimens ait: Facta est, dum oraret, species vultus ejus altera (Luc. IX, 29). Ubi prorsus cavenda est haereticorum insania, qui putant post diem judicii humana corpora in alteram posse converti naturam. Et certe idem mediator Dei et hominum homo Christus Jesus, qui secundum Apostolum reformavit corpus humilitatis nostrae, configuratum corpori claritatis suae, post resurrectionem suam in conclavi discipulis apparens, dicit: Palpate, et videte quia spiritus carnem et ossa non habet, sicut me videtis habere (Luc. XXIV, 39). In quibus verbis, quid aliud dabatur intelligi, nisi quia et alterius gloriae, et non alterius naturae corpus [Col. 1308A] erat quod et palpandum praebebat, et januis clausis in vera carne, verisque ossibus introducebat? Quod ergo dicitur: Transfiguratus est (Matth. XVII, 2), hoc est in alteram figuram mutatus, non est naturae, sed gloriae; unde et protinus subinfertur:

5. Et resplenduit facies ejus sicut sol (Ibid.). Haec certe altera figura, haec vultus species altera, ut qui erat in carne conspicuus, subito appareret in majestate coruscus. Quid autem mirum si hoc de tanta subito in corpore coruscante dicitur majestate, cum nos quotidie de quolibet dicere soleamus, cum eum vel post sordes ablutum vel post moestitiam laetum aspicimus. Non est ipse qui erat, alius est quam erat. Et notandum quod glorificationem Redemptoris oratio praecessit, qui, ut Lucas ait, propterea in [Col. 1308B] montem ascendit, ut oraret; quatenus scilicet per hoc factum ostenderet, omnibus qui ad ejus pertinent intuendam majestatem indesinenter esse orandum, nec in imis, sed in monte semper orandum. Quod nimirum illi continue possunt, qui nullis terrenis desideriis per oblectamenta vitiorum succumbunt; sed in superna amore defixi, coelestia respiciant. Unde et Paulus pressurarum vinculis colligatus dicebat: Nostra autem conversatio in coelis est (Phil. III, 20). Quod etiam aliis in locis exemplo suo Dominus nos admonet, qui cum nullam in die vel ad manducandum quietem haberet, in monte etiam fatigatus pernoctabat: quo nimirum in facto si licentia tribuatur, et ipsa exterior solitudo ad orandum inquirenda docetur, ut eo familiarius quis Deum interpellet, quo [Col. 1308C] nullus hunc hominum tumultus circumegit. Sed quid nos miseri, quid ad haec sumus dicturi, qui innumeris delictorum ponderibus gravati, primum vespertinae lucubrationis tempus somno praevenimus. Si Deus ac Dominus noster sine peccato conceptus, et natus sine peccato usque ad indebitam mortem perductus, quibusdam noctibus parvum, quibusdam nec modicum sibi somnium indulsit, sicque peccatoribus in se praebens exemplum, crebris suspiriis atque gemitibus saepius genua flectens, plenas lacrymis vigilias noctis peregit, tanquam et ipse mortalium vitiorum obnoxius esset, et quanquam mirum non esset, si id ageret pro nobis, qui mori venerat pro nobis. Peccata enim nostra portabat, et ideo Patrem quasi peccator interpellabat, tamen exemplum imitationis [Col. 1308D] in se praebebat, quo disceremus et ipsi Patrem interpellare cum illo pro nobis, nec a precibus cessandum, cum etiam nunc usque, idem vultui Dei apparens, interpellat pro nobis. Discutiamus ergo torporis ignaviam, et ad tantum Redemptoris imitandum exemplum, saltem illud nos provocet, quo idem ipse nullis, ut diximus, propriis interpellantibus vitiis, imminente sua beata passione, crebrius orans atque prolixius, ita certavit, ut pro sudore carnis, guttas proflueret sanguinis. Factus est, inquit Evangelista, in agonia, et prolixius orabat, et factus est sudor ejus sicut sanguinis decurrentis in terram (Luc. XXII, 44). Ne igitur, inertia suadente, negligentiores erga sacras vigilias et orationes existamus, haec, fratres [Col. 1309A] charissimi, semper ad memoriam revocemus. Appendendus certe tam validus labor, quo tentationis introitus clauditur, omnisque malorum incursus vitatur. Orate, inquit Dominus, ne intretis in tentationem (Ibid. 46). Et rursum: Vigilate omni tempore orantes, ut digni habeamini fugere ista omnia quae futura sunt, et stare ante Filium hominis (Luc. XXI, 36). Rursumque: Oportet semper orare, et non deficere (Luc. XVIII, 1).

6. Cum autem de sanctis scriptum noverimus: Tunc justi fulgebunt, sicut sol in regno Patris eorum (Sap. III, 7); quomodo hoc loco facies Christi solis claritati comparatur? aut nunquid tantum, quod nefas est dicere, in regno Patris justi claritatem habebunt, quantam habet is qui illos justificavit? [Col. 1309B] quis hoc nisi haereticus dixerit? quod quatuor ex causis factum fuisse mihi videtur, scilicet vel quia adhuc mortalis erat, et ipsa carnis mortalitas claritatem divinitatis ejus, ut erat, ostendere non sinebat, vel quia ante videntium oculos, ut intueri posset, ipsam fulgoris sui magnitudinem temperabat, vel etiam formam illam tantummodo praetendebat, quam in die judicii et electis et reprobis ostensurum se esse praesciebat, vel certe, ut verius atque salubrius, quia figura membrorum suorum qualia, ut dictum est, in futuro fulgebunt, in sua claritate monstrabat. Sequitur:

7. Vestimenta autem ejus facta sunt alba sicut nix (Matth. XVII, 2). Claritas ista, fratres, quae foras per vestimenta Christi manavit, ab illa ejus interiore [Col. 1309C] luce processit, quam nullus humani generis corporeus oculus intueri potest, sicut scriptum est: Deum nemo vidit unquam (I Joan. IV, 12); et rursum: Non enim videbit me homo, et vivet (Exod. XXXIII, 20); quamque, sicut ipsa se videt, nec ipsam angeli cernunt, qui eam quotidie, prout illis datum est, cernunt. Ipsi enim, sicut utrumque sacra Scriptura testatur, et faciem Patris quotidie cernunt, et ut cernere possint concupiscunt. Magna certe vis, magnaque lucis interioris potentia, quae tantam lucem profudit exterius, ut ipsis etiam vestibus gloriam tribueret coruscae majestatis. Ab illa luce, dilectissimi nobis, ab illa illuminantur cuncta quae lucent, sol videlicet exterius, luna atque stellae; angeli vero interius [Col. 1309D] atque animae humanae. Miramur itaque Dominum in monte solis claritate fulgentem exterius; miremur potius hunc divinitate micantem interius. Veneremur talem qualis in monte coram tribus discipulis apparuit, desideremus talem qualis in coelo cunctis mundis cordibus apparebit. Et revera qualis in monte foris apparuit, talem hunc in futurum et ipsi impii videbunt; sed talem qualis intus permansit, non nisi beati videbunt.

8. Potest autem per vestimenta Redemptoris nostri nivis candore fulgentia, exprimi justorum Ecclesia, non qualis nunc est, quia hic sine peccato non est, sed qualis in futurum erit, quando jam peccare non poterit. Ut scilicet per nivis claritatem, et munditiae claritas designetur, et vitiorum [Col. 1310A] calor funditus abolendus monstretur. Nix enim et candorem nivium habet, et calorem omnino non recipit. Sic sic electis Dei, sic quandoque continget his qui pervenerint ad claritatem Dei, obtinebunt munditiae candorem, nullumque sentient aliquando de carnis corruptione calorem. Sequitur.

9. Et ecce apparuit eis Moyses et Elias cum eo loquentes (Matth. XVII, 3). Quidam putant Moysem cum Elia novissimum praevenire Christi adventum, pro eo quod in hac ejus transfiguratione uterque apparuit. Sed alii melius intellexerunt, qui Enoch cum Elia venturum dixerunt, ut illi tunc pro Christo morituri adveniant, qui necdum in carne mortis debitum exsolverunt. Sicut Enoch, qui, ut Apostolus docet, translatus est, ne mortem videret, et [Col. 1310B] Elias ad coelum elevatus, ut in quadam terrae regione inde submissus, usque ad illud tempus vivus permaneret. Neque enim propterea Moyses cum Elia in illa glorificatione apparuit, ut cum illo passurus adveniat, sed ut Evangelium aeternae salutis testimonium habeat a lege et prophetis. Ecce enim quadraginta diebus Moyses, quadraginta Elias jejunavit, quadraginta et Dominus. Sed quia non est mirandum in Domino quod praecessit quolibet in famulo, videamus utrumne magnum lateat sacramentum in hoc quadragenario dierum numero. Nunquid enim difficile videbatur Domino ad centum vel mille dies extendere jejunium, qui dederat servis ut quadraginta transirent sine corporalis cibi stipendio? Quis ergo non offendit in facto plus se [Col. 1310C] posse jejunare quam servus, nisi quia per eumdem dierum numerum, non tam virtutis miraculum, quam virtutis exprimitur sacramentum? Quis igitur nesciat geminam esse legem Mosaicam, atque in spirituali decalogo simul et victimarum obsequio subdistinctam? quia enim gemina sit legalis praeceptio, hinc maxime claret, cum et ex uno perfici videtur et ex altero nequaquam perficitur. David quippe Domino dicit: Viam mandatorum tuorum cucurri (Ps. CXVIII, 32). Et rursum: A mandatis tuis non declinavi (Ibid. 157). Ecce adimpletio legis, sed nimirum decalogi spiritalibus, secundum quod et Apostolus dicit: Lex sancta, et mandatum ejus sanctum, et justum, et bonum secundum quod et qui fecerit ea vivet in eis (Rom. VII, 12). Petrus e contra [Col. 1310D] ait: Quid tentatis Deum, imponere jugum super cervices discipulorum, quod neque nos, neque patres nostri portare potuimus aliquando (Act. XV, 10)? Ecce diminutio legis, sed utique obsequii carnalis, juxta quod et illud dicitur: Dedi eis praecepta non bona, in quibus non vivent. Et illud Apostoli: Neminem ad perfectum adduxit lex (Heb. VII, 19). Sciendum etiam quia ex ea parte qua spiritalis est lex et observari potest, in decem videlicet praeceptis, cum plenitudo temporis advenit, ad Novum Testamentum custodienda transivit. Ex ea vero qua carnalis est et portari non potest, in victimarum scilicet obsequiis, moriente in cruce Domino, observationem amisit. Quapropter si in decalogi mandatis spiritalis est lex, [Col. 1311A] in victimarum quoque obsequiis carnalis, hinc sacratum jejunium, illinc crapulatum ostendit convivium. Nos vero quia jam carnalium victimarum ingluviem ex toto respuimus, superest ut de spiritalis legis jejunio aliquid loquamur.

10. Quid enim aliud est dicere, Non occides, non furaberis, non falsum testimonium dices, non concupisces rem proximi tui, nec desiderabis uxorem ejus, non servum, non ancillam, non bovem, non ovem, non asinum, nec omnia quae illius sunt, nisi quoddam animae jejunium imponere? Annon vere jejunat, qui ut bonis inhaereat, a malis declinat? Sed ut hoc decalogi jejunium in quadragenarium surgat, oportet ut a longe Novi Testamenti jussa praestolans, quandoque ad Evangelium currat. Veniat [Col. 1311B] ergo Moyses et Elias ad Dominum tanquam lex et prophetia ad Evangelium, fiat decalogum quaternatum, concludat intra suae praedicationis ambitum totum per quartuor cardines coeli in electis orbem terrarum, et in utroque Testamento a principio usque ad finem quadraginta dierum jejunium appareat consecratum. Ille etenim quadraginta diebus mystice jejunat, qui per quatuor sancti Evangelii libros spiritaliter legem observat, qui in diligendo Deo et proximo charitatis jura conservat. Unde scriptum est: Plenitudo legis est dilectio (Rom. XIII, 10). Huic et Dominus cum in Evangelio diceret: Dilige Dominum Deum tuum ex toto corde tuo, et ex tota anima tua, et ex tota virtute tua. Hoc est, inquiens, primum et maximum mandatum in lege, secundum [Col. 1311C] autem simile est huic: Diliges proximum tuum tanquam te ipsum, continuo subjecit: In his duobus praeceptis tota lex pendet et prophetae (Matth. XXII, 37). Custodit vero haec duo summa atque praecipua mandata, quisquis totum abhorret quod animam inducit ad carnis desideria, quia, ut Joannes ait: Si quis diligit mundum, non est charitas Patris in illo, quoniam omne quod in mundo est, concupiscentia carnis est, et concupiscentia oculorum, et superbia vitae (I Joan. II, 15). Bene ergo Dominus in sua transformatione Moysen et Eliam exhibuit, quos ob significandum gratiam rei futurae in jejunando sibi similes fecit, quatenus scilicet utriusque Testamenti facta concordia, juxta praemissam intelligentiae regulam, ostenderet omnes ad vitam praeordinatos, [Col. 1311D] in hac peregrinationis aerumna quadraginta dierum jejunium per breviarium legis, quo gemina atque evangelica demonstraretur dilectio, semper observare debere, quae utique et bonis indesinenter inhaerere, et a malis omni tempore facit declinare.

11. Sed nec illud silentio praetereundum existimo quod in eremo Moyses, in eremo Elias, in eremo jejunat et Dominus, per quod nimirum hujus vitae peregrinatio designatur, in qua, sicut beatus Job indicat, vita hominis tentatio esse probatur. Inde est quod in eremo aquae amarae et igniti sunt serpentes. Inde quod filii Israel post tempus quadraginta annorum, tanquam quadraginta dierum, in [Col. 1312A] solitudine peractum jejunium, ad terram lacte et melle manantem perveniunt. Inde quod nos quoque quadraginta diebus ante resurrectionem in abstinentia custoditis, ad jubilaeum, qui est annus remissionis plenusque jocunditatis, pertingimus.

12. Sed libet intueri quid significent in deserto aquae amarae, quidve serpentes igniti: primumque non inconvenienter aestimare possumus, quia sicut manna illud quo plebs Judaica vescebatur, ut sancta testatur auctoritas, non unum eumdemque saporem comedentibus praestitit, atque hoc alii ad salutis incrementum, alii vero ad salutis dispendium; sic etiam illae aquae aliis exstitere dulces, atque aliis amarae: quarum videlicet amaritudinem illi nequaquam senserunt qui salutaris ligni remedia intelligere potuerunt, [Col. 1312B] illi autem senserunt qui sine fide aquam tantum auserunt. Sic quoque hi tantum a serpentum morsibus sanari potuerunt qui serpentem aeneum aspicientes, mysterium fidentius attenderunt, sacra Scriptura pronuntiante, quod non per hoc quisque qui videbat sanabatur: ac si aperte diceretur, non per hoc quod foris juxta litteram patebat, sed per illud quod intus in sacramento latebat. Quid ergo significant aquae amarae, nisi adversitates hujus saeculi? de quibus nimirum solus ille indebite gustavit, qui ut in dexteram Patris sedens regnaret, de torrente in via bibit. Inde est quod felle cibatus, inde quod aceto potatus, inde quod pius conditor et sitit quod amarum est, et amarum gustans ait: Consummatum est (Joan. XIX, 30). Unde autem aquae amarae in dulcedine [Col. 1312C] versae, nisi ex admistione salutaris ligni. Denique cum murmuraret populus Israel propter aquae amaritudinem, clamavit Moyses ad Dominum, qui ostendit ei lignum, quod cum misisset in aquas, in dulcedinem versae sunt. Ipsum profecto est lignum vitae in paradiso Dei, ipsum quod plantatum est secus decursus aquarum, Dominus videlicet Jesus Christus Deus et homo perfectus, de quo etiam Salomon dicit: Beatus homo qui invenit sapientiam, lignum vitae est his qui apprehendent eam, et qui tenuerit eam beatus (Prov. III, 18). Misso igitur ligno in aquas amaras, mox in dulcedinem vertitur quidquid amaritudinis babere videbatur; quia videlicet dum nostris tribulationibus passio beati Mediatoris permiscetur, pondus gravitatis earum levatur. Sed sciendum quia [Col. 1312D] juxta praemissam parvitatis nostrae intelligentiam aliis amarae perseverant, aliis dulcedinem aquae subministrant; hinc est quod unum eumdem passionis calicem alii appetunt, alii refugiunt. Appetunt scilicet quibus amaritudo illius dulcis est: refugiunt vero quibus amara displicent; appetunt qui angustum iter carpunt; refugiunt, qui lata et spatiosa mundi itinera voluptuose percurrunt. Solus enim ille amaritudinem aquae non sentit, qui dulcedinem ligni in aquae rotationem ab intimis trahit, et prae illius dulcedine quod immittitur, hujus quae inerat amaritudo non sentitur: quia videlicet qui plene degustat, quae et quanta intra secretum crucis dulcedo lateat, cuncta quae cruci adjacent, etiam amara, dulcia putat. Unde et sacra Scriptura [Col. 1313A] pronuntiat: Animae esurienti etiam amara dulcia videntur (Prov. XXVII, 7). Quis enim tam ingratus, qui etsi non aperto martyrio, saltem occulto, non libenter sequatur crucis magistrum, cum scriptum retineat: Si non compatimur, nec conregnabimus (II Tim. II, 12), et Petrus admoneat: Christus passus est pro nobis, relinquens vobis exemplum ut sequamini vestigia ejus (II Petr. II, 21). Tales quippe apud Hebraeos invenerat Paulus, quibus dicebat: Aspicientes in auctorem fidei, et consummatorem Jesum, qui, proposito sibi gaudio, sustinuit crucem, confusione contempta (Heb. XII, 2). Tales et illos fieri cupiebat, quibus ut amaritudinem passionis in dulcedinem verteret, loquebatur dicens: Scientes quia sicut socii passionum estis, sic et consolationis eritis (II Cor. I, 7). Sed nos [Col. 1313B] ista dicentes, debemus inter utraque Testamenta distinguere, et qualiter ibi amarae, hic autem dulces exstiterint aquae videre. Amarae siquidem fuerant aquae illis de quibus Moises dicebat: Oderant filios Israel Egyptii, et affligebant illudentes eis, atque ad amaritudinem perducebant vitam eorum operibus duris luti et lateris, omnique famulatu, quo in terrae operibus premebantur (Exod. I, 12). Amarae et illis ex quorum persona Jeremias sub typo mulieris loquebatur dicens: Venter meus conturbatus est, subversum est cor meum in memetipsa, quoniam amaritudine plena sum (Thren. I, 20). Et sursum: Circumdedit me felle et labore (Thren. III, 15). Rursumque: Replevit me amaritudinibus, et inebriavit me absynthio (Ibid. XV). Sed jam per admistionem ligni salutaris in dulcedinem [Col. 1313C] illis conversae, de quibus Lucas testimonium perhibebat dicens: Ibant autem apostoli gaudentes a conspectu concilii, quoniam digni habiti sunt pro nomine ejus contumeliam pati (Act. V, 41). Amarae exstiterant et ipsi Moysi, cum moestus conquereretur: Cur, inquit, Domine, afflixisti servum tuum? quare non invenio gratiam coram te? Cur imposuisti pondus universi populi hujus super me? Non possum solus sustinere omnem hunc populum, quia gravis mihi est. Sin aliter tibi videtur, obsecro ut interficias me, ut inveniam gratiam in oculis tuis, ne tantis afficiar malis (Exod. XVII, 4). Rursumque: Pusillum et lapidabunt me. Amarae fuerant et Eliae, cum persecutiones Jezabelis per deserta fugiens, vimque patiens clamaret: Sufficit mihi, Domine; tolle, quaeso, animam meam, neque [Col. 1313D] enim melior sum quam patres mei (III Reg. XIX, 4). Sed per admistionem ligni remedialis jam Paulo in dulcedinem versae, cum idem fidelibus diceret: Qui nunc gaudeo in tribulationibus pro vobis (Rom. V, 3). Et rursum: Mihi vivere Christus est, et mori lucrum (Phil. I, 21). Rursumque: Ego autem non solum alligari, sed et mori paratus sum in Jerusalem pro nomine Domini Jesu (Act. XXI, 13).

13. Est autem hic de aquis amaris et alius sensus frequenter a majoribus nostris inculcatus, quarum videlicet amaritudo jure refertur in circumcisionis in carne dolorem, ac pro reatibus vindictae retributionem. Sed aquae amaritudinem ligni salubritas in dulcedinem vertit, quia profecto Redemptor noster indebitam [Col. 1314A] sibi legis severitatem in se suscipiens, legem implens, simul et decretis evacuans, totum quod in ejus praeceptis asperum erat, in lenitatis Novi Testamenti gratiam commutavit. Quid quoque designant igniti serpentes, nisi antiqui hostis mortiferas suggestiones? cui profecto sententiae Paulus concinit dicens: Assumite scutum fidei, in quo possitis omnia tela nequissimi ignita exstinguere (Eph. VI, 16). Ad quod maxime, imo tantum illud proficit, quod percussi ne moriantur, aeneum serpentem aspicere jubentur. Quo videlicet in facto, non nostra titubat, sed Domini expositio tractantis sententiam firmat. Ait enim: Sicut exaltavit Moyses serpentem in deserto, ita exaltari oportet Filium hominis, ut omnis qui credit in cum, non pereat, sed habeat vitam aeternam (Luc. [Col. 1314B] XIX, 14). Ecce enim suggessit occultus adversarius quodlibet in mente facinus; consensisti, serpens momordit te: sed ne funditus exstinguaris, aspice serpentem aeneum, hoc est in cruce pendentem Dominum, cujus nimirum passio dum bene consideratur, omnia in nobis vitiorum mala exstinguere probatur. Bene autem consideratur, dum ipsa pro viribus imitari conatur. Incipe igitur passionem Christi imitari velle, et nullum erit mortale crimen quod te possit exstinguere. Et cum Paulus dicat: Qui autem sunt Christi, carnem suam crucifixerunt cum vitiis et concupiscentiis (Gal. V, 24). Quae rogo, oblectamenta peccati talibus poterunt subripere? Qui enim crucifixus est, utique prae dolore ipsius mortis imminentis morsum non sentit venenati serpentis. Da [Col. 1314C] mihi quemlibet mortuum, qui sentire possit colubri morsum. Et certe idem egregius praedicator fidelibus dicit: Mortui estis, et vita vestra asbscondita est cum Christo in Deo (Col. III, 3).

14. Ecce, ut quam breviter intimare potuimus, quare Dominus Moysen et Eliam in transfiguratione exhibuit, quos in mysterio jejunii socios atque concordes famulos habuit. Quam bene etiam congruit quod Petri et Joannis aspectibus Moysen et Eliam ingessit, ut scilicet, Veteris ac Novi Testamenti facta concordia, altrinsecus semet vel in facto, vel in mysterio binae respectarent personae. Moyses enim ut ad manna vescendum transiret, mare dividit; Petrus vero, ut ad Christum, qui verum coelesteque est manna, perveniret, super mare ambulavit; Elias vero ut superiora [Col. 1314D] peteret, in curru igneo ascendit; Joannes vero ut secreta Verbi penetraret, in flammeo Christi pectore recubuit. Quid autem facimus de Jacobo? nunquid ab hac eum concordia dividimus, et minorem Petro vel Joanne in praefiguratione judicamus, quem Moysi et Eliae personis ex alia ratione congruere probamus? Jacob enim, ut diximus, supplantator interpretatur, quod omnino Moysi et Eliae satis convenire probatur: quorum unus insidiantem Hebraeo Aegyptium clancule interficiens, sabulo abscondit: alter vero Baal deludens, prophetas in torrente mactavit: quae cuncta ad exstinctionem vitiorum pertinere Patrum auctoritas demonstravit. Sed videmus, si possumus, quae sunt verba legislatoris et [Col. 1315A] prophetae ad Dominum utrorumque, quod temere forsitan, imo certe vanus praesumptor autumare vellem, nisi quaenam illa essent ab alio evangelista didicissem.

15. Ecce, inquit, duo viri loquebantur cum eo. Erant autem Moyses et Elias, et dicebant excessum ejus, quem completurus erat in Jerusalem (Luc. IX, 31). Quem excessum, nisi pro mundi vita indebitum passionis tormentum, quod quidem jam inchoaverat, sed necdum compleverat, quia et miserias nostras pati jam coeperat, et tamen ad crucis supplicium nondum accesserat. Ut enim hinc detur intelligi quod verba eorum quae nunc apud illum fuerunt, talia erant: Venisti, qui mittendus eras, natus de Virgine, crevisti, esuristi, sitisti, lassatus sedisti; sed necdum inter [Col. 1315B] supplicia spiritum tradidisti. Inchoasti ergo, sed nondum complesti, quod tunc perfecte complebis, cum pius conditor in cruce pependeris. Potest autem hoc ita dictum intelligenti, ut idem excessus in prophetis coeperit, sed nequaquam in illis completus, in Domino prophetarum esse complendus. Unde et ipse Dominus ad Judaeos dicit: Et vos implete mensuram patrum vestrorum (Matth. XXIII, 32), ac si aperte diceret: Illi prophetas occiderunt, sed non erat plena mensura; vos occidite Dominum prophetarum, et plena erit mensura patrum vestrorum. Omnes enim justorum passiones in Domini sui complentur passione. Ubi autem hunc completurus esset excessum, nisi in Jerusalem? quia ipse ait: Non oportet prophetam perire extra Jerusalem (Luc. XIII, 33). O misera, [Col. 1315C] o damnanda Jerusalem, quae sola ad tantum damnationis cumulum pervenisti, ut nullus prophetarum extra te sanguinem funderet, nullusque innoxius in terra esset sanguis effusus, qui non super te veniret, a sanguine Abel justi usque ad sanguinem Zachariae, filii Barachiae, quem tu, cruenta bestia, inter templum et altare conculcasti (Matth. XXII, 35), propter illum scilicet quem ante faciem Pilati super te tuamque progeniem venturum expostulasti: Sanguis, inquiens, hujus super nos et super filios nostros (Matth. XXVII, 25). Sed quantum bonum hoc tuo maximo nefandissimoque scelere mundo procuraveris, unus tuorum nesciens et prophetans clamat: Expedit ut unus moriatur pro populo, ne tota gens pereat [Col. 1315D] (Joan. XVIII, 14). Sequitur:

16. Respondens autem Petrus dixit ad Jesum: Domine, bonum est nos hic esse; si vis, faciamus hic tria tabernacula, tibi unum, Moysi unum, et Eliae unum (Matth. XVII, 4). Obsecro, beate Petre apostole, ne tibi displiceat humillimi servi reprehendentis auctoritas, dummodo nulla sit in reprehendente servilis temeritas. Hoc enim a te humilitate libera quaero, quod alios jam ante quaesiisse invenio. Dic ergo, quaeso te, propterea in montem assumptus es, ut fixis tabernaculis Dominum possideas solus cum paucis? an ideo ut visa gloria corporis ejus, cum post paululum ventum fuerit ad vincula, ad flagella, ad sputa, ad alapas, ad crucis tormenta, ad sepulturam, nequaquam hunc Deum esse, vel hominem Deum plenum, [Col. 1316A] tuumque magistrum abneges? Bene quod tibi tantum nunc placet subito glorificata facies Christi, ut de monte nolis descendere: sed exspecta paululum, certe oblitus talia, ante vite mancipium hunc te scire negabis, cum hora illa propinquaverit, ut illud impleatur, quod de eo per prophetam dicitur: Non est species ei, neque decor; et vidimus eum, et non erat aspectus, et quasi absconditus vultus ejus et despectus, unde nec reputavimus eum (Isa. LIII, 2). Dicere quin potius debueras: Domine, accelera tempus quo cuncta quae de te scripta sunt compleantur, et sic in gloriam tuam transiens, ostende mihi, non qualis nunc es, faciem tuam; sed praebe talem sicuti es. Sed indulgentiam concedendum est tibi: somnum pateris, cum talia dicis. Sic enim de te tuisque [Col. 1316B] sociis evangelista loquitur, dicens: Petrus vero et qui cum illo, gravati erant sommo (Luc. IX, 32), somno videlicet, non carnis, sed mentis. Unde et tui tuorumque sociorum oblitus, de Domino, Moyse atque Elia eras sollicitus: Faciamus, inquiens, hic tria tabernacula, tibi unum, Moysi unum, et Eliae unum. Ecce enim Dominus claritate solis emicat, Moysen et Eliam lucida nubes obumbrat; quibus ergo opus est tabernaculum, vobis quibus nihil horum contingit, an illis quibus tale munus provenit? Quid igitur de te ac tuis contubernalibus cogitas? An forte binos per singula vis sociare tabernacula, ut illi sint domini, vos in singulis tabernaculis dominorum servi? Quis ergo vestrum erit Domini servus? quis Moysi? quis Eliae? Tolerabilius quippe [Col. 1316C] fuerat dixisse: Domine, faciamus hic unum tabernaculum, ut Moyses et Elias, ego, Jacobus et Joannes, tibi in uno tabernaculo serviamus.

17. Sed nos, fratres charissimi, sicut in hoc dicto ignorantiam Petri non sequimur, sic praecipuum amorem illius erga Dominum veneremur, quem saepissime apertis indiciis idem validissimus dilectionis ejus exsecutor intus celare non valens, foris ostendit. Inde est quod ipsi Domino duodecim interroganti: Quem me esse dicitis? primus respondit: Tu es Christus Filius Dei vivi (Matth. X, 15). Inde quod magistrum non vult pati, sed passionem denuntiantem redarguit dicens: Absit a te, Domine, non fiet istud (Ibid. XXII). Inde quod imminente hora ejusdem [Col. 1316D] Domini passionis, ipso dicente: Omnes vos scandalum patiemini in me in ista nocte (Matth. XXVI, 31); cum alii turbarentur, intrepidus iste respondit: Etsi omnes scandalizati fuerint in te, ego nunquam scandalizabor (Ibid. XXXIII). Rursumque etiam. Si me oportuerit mori tecum, non te negabo (Ibid. LIII). Inde quod illo jam comprehenso, gladium educit, persecutorisque auriculam in incertum ictum dirigens abscidit. Inde quod in navicula positus, viso in littore Christo, ut primus omnium ad illum veniat, secundo semet fluctibus immergit. Quod probans Dominus cum resurrexisset a mortuis, sciens quid interrogaret, dixit: Simon Joannis, diligis plus his? Et ille: Domine, inquit, tu scis quia amo te (Joan. XXI, 15). Hac dilectione quanquam, ut [Col. 1317A] evangelista loquitur, nesciens quid dicat, visa vultus Domini claritate, vult in monte manere, et nec ad momentum descendere. Respuit gloriam saeculi, totum quod in mundo blanditur contemnit, sola ei claritate solis emicans Christi facies placet. Quid putamus? quomodo placeret, si talem tunc posset intueri per corpus mortale, qualem nunc cernit exutus mortalitate. Certe non solum subterjacentem terram, sed et ipsum super se coelum contemneret, tantum ut in monte cum Domino in perpetuum maneret. Sed descendendum est Petro de monte, sequendus est interim Dominus pauper, imitandus a Petro ille qui dixit: Vulpes foveas habent, et volucres coeli nidos: Filius autem hominis non habet ubi caput suum reclinet (Matth. VIII, 20). Imitandus in [Col. 1317B] crucis tormento, insuper verso sursum crucis vestigio, et sic aeternaliter intuenda facies Christi, sine ullo temporali defectu: quod nec ipse beatus tunc Petrus abnuit, qui etsi cum Domino in monte manere voluit, tamen de figendis tabernaculis voluntatem ejus quaesivit. Sic enim dixit: Domine, si vis, faciamus hic tria tabernacula, ubi consequens intellectus est: Si non vis, non faciamus. Si ergo vis, maneamus; si non vis manere, descendamus. Sequitur:

18. Adhuc eo loquente, ecce nubes lucida obumbravit eos. Et ecce vox de nube dicens: Hic est Filius meus dilectus, in quo mihi bene complacui, ipsum audite (Matth. XVII, 5). Age, beate Petre, ablata est cura figendorum tabernaculorum, recessit Moyses, recessit Elias, quibus tabernacula facere volebas. Servi [Col. 1317C] erant; non domini; venerant non ut juberent, sed ut audientes justa complerent. Hic solus qui remansit est Dominus, hic solus quem estis secuti, dilectus est Filius. In hoc solo Patri bene complacuit. Et quidem potuit Moyses dici filius Dei, potuit et Elias. Fuit certe Moyses Deo dilectus, fuit et Elias, complacuit Deo in Moysen, complacuit et in Elia. Ad hujus tamen comparationem, qui natus est ex substantia Patris, nec Moyses filius, nec Elias; nec Moyses Deo dilectus, nec Elias; nec Moyses acceptus, nec Elias; sed ut paterna vox edocuit: Hic est Filius meus dilectus, in quo mihi bene complacui: Non ergo Moysen, non Eliam, sed ipsum audite. Jusserat quippe Moyses fieri tabernacula, sed Christus [Col. 1317D] jubet aedificari Ecclesiam. Ipsum ergo audi, venerabilis Petre, qui te non tabernaculorum fictorem, sed ovium suarum constituit pastorem. Quid autem putamus, fratres, exprimi per nubem lucidam, nisi Novi Testamenti gratiam, et quidem ante adventum Mediatoris, ut scriptum est, tenebrosa erat aqua in nubibus aeris, hoc est obscura verborum scientia in lege atque prophetis: sed jam Novi Testamenti doctrina non est in nube tenebrosa, sed per nubem lucidam tonans paterna voce perspicua. Et notandum quod nubes lucida Moysen et Eliam tenet et obumbrat, aufert et occultat. Et cum Moysen et Eliam teneat et occultet, non tamen jam Moyses et Elias de nube sonant, in qua latent. Sed solus Pater per nubem loquitur. Sola nubes lucida paternam vocem [Col. 1318A] exprimit. Sic sic Novi Testamenti gratia legem et prophetiam obumbrat et conservat, occultat et tenet. Obumbrat scilicet in littera, conservat in spiritu. Occultat in figuris, tenet in mysteriis: sicque fit ut quidquid lex et prophetia loquitur, quanquam spiritualiter observandum, recipiatur. O quam multa de futura Novi Testamenti gratia ante adventum Redemptoris in carne, cum tenebrosa esset aqua in nubibus aeris, locuta est lex et prophetia. At ubi ventum est ad nubem lucidam, ubi nubes lucida Moysen obumbrat, et Eliam, silet Moyses, tacet Elias. Per solam nubem lucidam paterna vox insonat: Hic est Filius meus dilectus in quo mihi bene complacui, ipsum audite.

19. Et audientes discipuli ceciderunt in facies suas [Col. 1318B] super terram et timuerunt valde: levantes autem oculos, neminem viderunt, nisi solum Jesum (Matth. XVII, 6). Vox illa quae aures discipulorum percussit, sive per semetipsum, sive per angelicam creaturam clementum nubis Dominus commoverit; tamen per nubem sonuit. Quia vero de nube processit, quae discipulos in terram ita constravit, in modum tonitrui facta fuit, sicut tunc quando imminente passione idem Filius ad Patrem dixit: Nunc anima mea turbata est, et quid dicam, Pater? Salvifica me ex hac hora; sed propterea veni in horam hanc. Pater, clarifica tuum nomen. Venit ergo vox de coelo: Et clarificavi, et iterum clarificabo. Turba ergo quae stabat, et audierat, dicebat tonitruum factum esse (Joan. XI, 27). Sed quid est quod ibi tonitruum audiens, turba non [Col. 1318C] cadit, hic autem discipuli in faciem cadunt, nisi quia ibi superbia, hic autem humilitas pavet? nec sine causa pavet, quae praemium tanti pavoris accepit. Unde et Dominus protinus accedit, discipulos tangit, ut surgant imperat, ne timeant jubet: quae tamen charismata aliquid nobis spiritualis gratiae innuunt. Ac si aperte Dominus discipulis dicat: Timendum erat, si Moysen audiendum vox clamaret; si Eliam imitandum moneret, quorum unus viginti tria millia peccantium una die interfecit, nec pepercit; alter Baal prophetas sine ulla miseratione jugulavit, duosque quinquagenarios cum quinquaginta suis, centum scilicet viros, coelesti incendio concremavit. At quia ego audiendus praedicor, qui publicanum in templo [Col. 1318D] confitentem justifico, qui apostolum negantem recipio, qui meretricem lapidandam libero, qui latronem in cruce poenitentem sanctifico: cur pavetis insolito? Sit itaque in lege pavor, in Evangelio amor. Timor enim non est in charitate, sed perfecta charitas foris mittit timorem (I Joan. IV, 18). Sequitur:

20. Et descendentibus de monte, praecepit eis Jesus dicens: Nemini dixeritis visionem, donec Filius hominis a mortuis resurgat (Luc. XVII, 8). Non statim ut Moyses et Elias de conspectu Domini et apostolorum sublati sunt, de monte descenderunt; sed sicut alius evangelista narrat, eadem nocte ibi manserunt, atque in sequenti die turbis exspectantibus, ad plana venerunt. Sed nescio, fratres, utrum noctem senserunt, qui talem lucem videre meruerunt: quae etsi ab oculis [Col. 1319A] carnis, ut erat corporea, sublata est; mansit tamen in cordibus, ubi nullum occasum incorporea passa est. Sic denique et Moyses beatus internam lucem intus conspiciens, quadraginta diebus et noctibus, non famem, non sitim, non tenebras sensit, tantumque lux afflata aspectum interioris hominis dilatavit, ut etiam illa videri posset, quae antequam homo fieret, in principio Deus fecit. Ipsa illa lux est quae in tenebris lucet, et tenebrae eam non compre henderunt; ut quid hoc? quia dilexerunt homines magis tenebras quam lucem (Joan. III, 19). Hanc lucem persecutores Christi videre nequiverunt, et ideo ad necem illius caeci pervenerunt: Si enim cognovissent nunquam Dominum gloriae crucifixissent (I Cor. II, 8). Cognoscere autem illam poterant, si ad istius quae in [Col. 1319B] monte facta est, pervenire potuissent: quod si factum fuisset, Christus nobis quod natus fuerat nihil profuisset. Inde etiam vehementer discipulos comminatur, ne ante resurrectionem ejus ad cujusquam notitiam hanc visionem perducant. Denique cum passio ejus pii Redemptoris in foribus adesset, audiens Pilatus ab eo Regnum meum non hinc (Joan. XVIII, 36). [Col. 1320A] Et illud: Qui est ex veritate, audit meam vocem (Ibid. 37), quibusdam indiciis Filium Dei hunc esse existimans, toties saepiusque vult eripere atque dimittere. Inde est quod eum flagellari jubet, veste purpurea circumdari, spinis coronari, ut hac ipsa derisionis plena visione Judaeorum rabiem satiet, eosque ab ejus interfectione revocet. Qui igitur tam parvis verborum signis de ejus potentia sollicitus factus, tot tantisque argumentis vult illum dimittere, quid faceret, si scire posset, qualis in monte coram tribus discipulis apparuit? Credo quia ipsam Caesaris potestatem quam pavet, pro nihilo duceret. Interdicat ergo pius Redemptor discipulis, ne eum qualem agnoscunt, cuiquam prodant, ut incognitus despiciatur, comprehendatur, alligetur, flagelletur, conspuatur, [Col. 1320B] colaphizetur, spinis coronetur, crucifigatur, moriatur, sepeliatur; sicque ovis perdita quaeratur, inveniatur, inventaque humeris pii pastoris imponatur, ut pastore a mortuis resurgente, ad coelum ovis inventa cum pastore feratur, qui cum Patre et Spiritu sancto vivit et regnat Deus, per omnia saecula saeculorum. Amen.




[Col. 1319]
S. AMBROSII AUTPERTI BENEVENTANI ABBATIS VITA SS. PALDONIS, TASONIS ET TATONIS.
(Ex tomo VI Italiae sacrae Ferdinandi Ughelli, apud Mabill. Act. SS. B. saec. III.)





OBSERVATIONES PRAEVIAE.

[Col. 1319C] 1. Paulus Warnefridi, diaconus et monachus Casinensis, de his Actis eorumque auctore ita scribit in lib. VI de gestis Longob., cap. 40: Monasterium B. Vincentii martyris quod juxta Vulturni fluminis fontem situm est, et nunc magna congregatione refulget, a tribus nobilibus fratribus, hoc est Tato, Taso et Paldo, jam tunc aedificatum, sicut viri eruditissimi Autberti ejusdem monasterii abbatis in volumine quod de hac re composuit, scripta significant. De S. Autberto seu Autperto plura ad annum 778, quo decessisse fertur.

2. Carolus Magnus in diplomate suo sanctos viros Paldonem, Tutonem et Tasonem appellat. Sic etiam Tutonem pingunt nonnulli, et Baldonem auctor Vitae S. Thomae abbatis Farfensis.

3. Celeberrimum quondam fuit S. Vincentii monasterium, situm in provincia Samnio seu Benevento ad fontem Vulturni fluminis, duodecim fere millibus a Casino distans. In monasterii Vincentiani Chronico, cujus fragmenta varia edidit Andreas [Col. 1319D] Chesnius tomo II Hist. Franc. plura referuntur commendatione [Col. 1320C] digna. Istic floruerunt post sanctos monasterii conditores Autpertus et Josue, abbates sanctissimi, hic saeculo IX quo etiam nongenti monachi ejusdem coenobii a Saracenis martyrio sunt affecti. Floruit etiam saeculo XI venerabilis abbas Hilarius, qui miracula patrasse mortuus dicitur. Idem coenobium rexit Nicolaus de Fractura decretorum doctor, ante monachus Casinensis, qui regulam S. P. Benedicti commentariis illustravit anno 1298. Istud monasterium, teste V. C. Angelo de Nuce abbate Casinensi in notis ad Chron. Casin., lib. I., cap. 4, nunc undique solitudinem spirat et horrorem, omni monachorum cultu destitutum, abbati tantum commendatario commissum.

4. S. P. Benedicti regulam monasterio ab origine impositam fuisse constat. Nulla tum monasteria condebantur, nisi ad hujus praescriptum. Autpertus infra num. 18 regulam S. Patris iaudat, et Carolus Magnus in diplomate in Vita S. Autperti relato, licentiam concedit monachis Vincentianis eligendi abbatem [Col. 1320D] secundum regulam S. Benedicti.



PROLOGUS AUCTORIS.
[Col. 1319]

[Col. 1319D] 1. Humani generis primus parens ad imaginem Dei factus, in paradiso voluptatis positus; ut vitae praecepta servaret, ab ipsa vita quae Deus est, fuit admonitus, et ne hanc pro minimo duceret mortem [Col. 1320D] est ei comminatus. Sed haec ille contemnens sponte deseruit Creatorem, et secutus est peremptorem. Deus vero, qui mentiri, ut est veritas, non novit, morti qua minatus eum addicit: dixerat enim [Col. 1321A] illi atque ejus uxori: In quacunque die comedetis de ligno scientiae boni et mali, morte moriemini (Gen. II, 17). Quae videlicet sententia non solum corporis, sed et animae mortem ostendit. Sed quia benignissimus Deus serpentis suasionibus miserabiliter vidit hominem deceptum, fragiliorisque esse materiae figmentum, noluit hunc esse in aeternum damnatum. Hinc enim actum est, ut unigenitus Dei Filius carnem sumens moreretur pro nobis, ne mors animae ultra regnaret in nobis, ut quod in Adam perdideramus, in Christo reciperemus. Hinc enim scriptum est: Cum venit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus (Galat. IV, 4). Sed quo charitatis ardore id fecerit [Col. 1321B] pro nobis, nullus verbis explicat ex nobis; ait enim ipse Dei Filius: Sic Deus dilexit mundum, ut Filium suum unigenitum daret (Joan. III, 16). Hinc iterum Paulus dicit: Qui dilexit me, et tradidit seipsum pro me. De quo rursus ait: Cum in forma Dei esset, non rapinam arbitratus est esse se aequalem Deo: sed semetipsum exinanivit formam servi accipiens in similitudinem hominum factus, et habitu inventus ut homo. Humiliavit semetipsum, factus obediens usque ad mortem, mortem autem crucis (Philipp. II, 6). In qua scilicet humanitatis forma conversatus inter homines per omnia ut homo, excepto peccato, iter eis ostendit quo ad derelicta gaudia repedare possint. Si autem quod sit hoc iter inquirimus, Dominum in Evangelio dicentem attendamus, ait enim: [Col. 1321C] Ego sum via, et nemo venit ad Patrem, nisi per me (Joan. XIV, 6). Ecce audivimus iter per quod patriam repetamus, videamus nunc quibus modis ad ambulandum gressus dirigamus. Qui (inquit Joannes) dicit se in Christo manere, debet sicut ille ambulavit et ipse ambulare (I Joan. II, 6). Libet autem intueri quae sint haec Christi vestigia, qui gressus, quibus in carne ambulavit pro nobis. Ut caetera taceam quae evangelica plenitudine narrantur de baptismo ad tentationem ac jejunium, de jejunio ad praedicationem, [Col. 1322A] de praedicatione ad opprobria, de opprobriis ad flagella, de flagellis ad sputa, de sputis ad crucem, de cruce ad sepulturam pervenit. Ii etenim sunt gressus Dei in terra, de quibus Psalmista ait: Visi sunt gressus tui, Deus, ingressus Dei mei Regis (Psal. LXVII, 25). Hos imitandos esse denuntians Petrus ait fidelibus: Christus passus est pro nobis, vobis relinquens exemplum ut sequamini vestigia ejus (I Pet. II, 21). His se passionibus sequi ipsa Via insinuat dicens: Si quis vult post me venire, abneget semetipsum, et tollat crucem suam quotidie, et sequatur me (Luc. IX, 23). Et Paulus ait: Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo (Galat. VI, 14). Ii gressus autem et angustam [Col. 1322B] ingrediuntur viam, quae ducit ad vitam. Ii ambulant super aspidem et basiliscum, et conculcant leonem et draconem: in his ambulaverunt apostoli, hos martyres et confessores sunt subsecuti. Hos per gressus perfecti incesserunt monachi, quibus specialiter a Domino dicitur: Tollite jugum meum super vos, et discite a me quia mitis sum et humilis corde, et invenietis requiem animabus vestris (Matth. XI, 29).

2. Sed quia nos in illorum tempus devenimus, de quo Dominus in Evangelio ait discipulis suis, quia abundabit iniquitas, refrigescet charitas multorum (Matth. XXIV, 12); ac secundum Apocalypsis sententiam, nequaquam ferventes, sed (quod gemendum est) tepidos aspicimus monachos; ad incitandos animos eorum, tres nuper ad Christum conversos [Col. 1322C] evangelica perfectione probatos auditorum animis ingerimus, Paldonem scilicet, Tasonem atque Tatonem, sanctorum Patrum sudoribus ac laboribus coaequandos; ut qui desidiosi ac languidi antiquos Patres nostros nos imitari non posse causamur, horum nuper conversorum vitam recolentes erubescamus. Hos ergo non temeritatis ausu impulsus, sed abbatis mei monita secutus, eaque modo stylo prosequor, de quibus adhuc testes existunt qui se haec ab his audisse confirmant.



INCIPIT VITA.
[Col. 1321]

[Col. 1321D] 3. Tres igitur ex nobili genere orti, jure consanguinitatis propinqui, Paldo, Taso et Tato, fuerunt viri Beneventani: ex quibus superior Paldo ex uno, Taso vero et Tato ex altero fratre sunt procreati. Ii evangelica voce excitati, divinoque amore inflammati, una eis sententia, unum consilium fuit, unumque exstitit votum, patriae solum, divitias parentesque relinquere, et nudos nudum Christum sequi, nudos cum nudo adversario pugnare, Galliarumque provinciam pro voto expetere: atque inibi, corpore, non mente ductos, diversa monasteria inquirere, lenique jugo Christi colla mentis submittere. Hoc autem idcirco studiose facere praevidebant, ut propter Christum ne uno qui superesse poterat aspectu visionis [Col. 1322D] corporaliter fruerentur. Quid plura? ut animo et mente conceperant, iter praeparant, nec moram faciunt, nec dilationem praetendunt. Sed carnalium parentum nexus pertimescentes, qui semper impedimentum fiunt ad Christum conversis, eorum oculos pia simulatione deludunt, ita tamen ut mendacii crimen nequaquam incurrant. Dicunt enim se Romam pergere velle, apostolorum principis Petri se suffragiis commendare, ejusque desiderata limina osculari: quod et fecerunt. Sicuti autem nobiles decet, oneratis animalibus stipendiis, praeparatis ad sedendum equis, famulorum fulti obsequiis, sibi solique Deo quid agere vellent [suppl. conscii], gressus ad ambulandum movent.

[Col. 1323A] Stirps veneranda satis, nimium praecelsa parente,
   Primus a principio luxit ut orbe dies.
Germine purpureo decus hoc tulit urbs Beneventus
   Jure salutiferos traxit ab urbe viros.
Scandere regna petunt sublimia corde sereno,
   Digne sacra ferunt signa pro lege Dei.
Terrea cuncta terunt, gazas ut stercora spernunt.
   Laudes magnifico gaude referre Deo.
      Cui salus et virtus,
      Rex bonus invictus.

4. At vero ubi proprios fines sunt egressi, Marsorumque [a 1Kb] provinciam ingressi, descenderunt equis, admonuerunt pueros, ut cum equis et his quae allata fuerant ad propria remearent. Et hoc propterea, quoniam sibi tale votum exstitisse dicebant, ut ii tres tantum suis pedibus Romam pergere deberent. Quibus flentibus ac lugentibus, jure potestatis imperant ut recedant. Illis autem abscedentibus, dum praefati [Col. 1323B] famuli Christi scandunt iter, obviam habent pauperes vilibus ac scissis indumentis adopertos. Jam ii paupertatis amore inflammati aiunt inter se: Ne sit in nobis quod mundus honoret, ne quod latro diripiat; his nos vestibus exuamus, pauperibus tribuamus, illorumque nos vilissimis ac sordidis induamus. Hinc perpendant qui nomen monachi praetendunt, quanti reatus criminis sit sub Christo paupere degentes, indumentis comptos et non moribus incedere. Ecce etenim ii, per quos hoc monasterium initium sumpsit, talibus induti amictis initium suae conversionis dederunt.

Mundus ad ima ruit, miseros ad tartara ducit.
Mutemus vestes, nostras, Deus, instrue mentes:
Ne sit quod fortis, fur, latro tollere possint.

[Col. 1323C] 5. Et ut ad propositum revertar, coepto itinere pergunt, ad monasterium gloriosae Dei genitricis Mariae quod est in Sabinis perveniunt, in quo vir vitae venerabilis Thomas [b 1Kb] Pater praeerat: de quo a pluribus audivi, quia olim in partibus Orientis constitutus, sicut ipse narravit, tandiu ad Redemptoris sepulcrum orationi vacavit, quoadusque impetraret quod precibus postulabat. Denique, ut asserunt, nocte quadam precibus fatigato, soporeque depresso astitit ei quidam gestans in manu mirae pulchritudinis panem, cui et dixit: Accipe hunc panem, et abscede; scito autem te minus ex eodem nunquam habiturum. Tantae etenim deinceps, ut aiunt qui eum viderant, compunctionis vir fuit, ut pene de Deo sine lacrymis nil posset loqui. Is dum praefatos Dei [Col. 1323D] famulos hospitio suscepisset, ut monachorum ac bonorum moris est Christianorum, cum fratribus, ut ei solitum fuit, secundum Domini praeceptum eorum pedes abluere pergit. Ii autem qui advenerant, delicata ac candida membra vilibus ac sordidis vestimentis tegebant, elegantem ac compositum vultus aspectum praetendebant. Quamobrem nec eorum secretum abscondi potuit oculis viri Dei.

[Col. 1324A] 6. Peracto itaque charitatis officio noctisque cursu transacto, cum aurora daret initium diei, seorsim eos blanda locutione inquisivit qui essent, unde, cur advenerint, ne forte aliquod praejudicium sustinerent, ne peccati crimine peracto fugerent, promittens se eis in quo valeret adjutorium ministrare: tantum ut profiterentur, cur eis ita placuerit tantam simulationem arripere. Ad haec illi obstupefacti, videntes consilium suum seniori celari non posse, consilio accepto, narrant cuncta per ordinem, qui fuerint, unde, cur advenerint, quaeque gesserint, quorum filii, quibus nominibus vocarentur, qualiterve Romam pergere vellent, indeque Galliarum regiones expetere: multis eum adjurationibus constringentes, ne eorum proposito ipse fieret impedimento. Ad haec [Col. 1324B] ingemiscens venerabilis senex ait: »Nequaquam, o filii, in hoc tam laudabili proposito vos impedire cupio, sed magis adjuvare: nec vos interim relinquam, aliquantisper vobiscum pergam, itineris vestri usque ad apostolorum limina me habebitis comitem.« Propterea autem vir Deo plenus itineris illorum particeps fieri gestiebat, ut eos, sicuti et fecit, suis salutaribus consiliis ab illius itineris longitudine revocaret. Quod Dei providentia factum fuisse nullus ignorat, qui hoc monasterium cernit.

Hos specie, forma, cognoscit munere dogma,
Consilio refovet, levat obsequio Pater almus,
Ne paveant, faveant, facilis pateat labor altus.

7. Pergunt interea simul ut senis fuit voluntas, multisque lacrymis profusis devotionem suam apostolorum [Col. 1324C] commiserunt suffragiis. Oratione vero completa coepit eos reverendae memoriae jam dictus Pater verbis suasoriis admonere, ut secum ad monasterium reverterentur: et aliquandiu apud eum remorati, propositum institutionis suae videndo et operando addiscerent, et tum demum quo eos Dominus vellet vocare properarent. Et ut verbis illius utar: »Audite, inquit, o filii, consilium meum. Ad monasterium cui deservio revertimini mecum, et propter ardorem vestri desiderii, quanquam extra usum monasterii, intrinsecus vos recipiam, ut simul cum fratribus edatis, simul dormiatis, simul orationi vacetis, simulque ad opus manuum exeatis: ut his exercitiis probati sciatis quibus modis propositum monachi adimplere valeatis.« Haec et his similia [Col. 1324D] eo dicente praebuerunt assensum, pariterque cum eo ad monasterium sunt regressi, in quo paucis diebus remorati ad plenum instructi sunt.

Te simul ecce petunt. Petri dum limina quaerunt,
Roma beata nimis, fratresque, senexque fidelis,
Quos trahit ipsa ferens fidei per littora navis.

8. Accidit autem ut dum pater duorum fratrum, Tatonis scilicet atque Tasonis, cum caeteris parentibus huc illucque eos quaererent, rapidissimo cursu [Col. 1325A] Romam venirent. Quos dum studiose quaererent, ac nequaquam inibi invenirent; audiunt a dicentibus Sabinis, eos esse in monasterio gloriosae Dei genitricis Mariae. Tunc illi majoris amoris stimulis agitati spatium itineris illius quasi transvolantes, ad praedictum monasterium pervenerunt: a praedicto monasterii Patre petierunt, ut aspectibus illorum praesentarentur. Venerabilis autem senex, ut erat suadibilis eloquio, admonuit ut exirent. Illis autem renitentibus compulit eos, ut sibi imperanti obedirent. Ut vero egressi sunt, parentesque eos viderunt, vehementer flere coeperunt, elevataque voce ad eos dixerunt: Cur nos peccatores tanquam mortuos reliquistis? ut quid curam animarum nostrarum deseruistis? nullusne vobis inest pietatis affectus, [Col. 1325B] nulla consanguinitatis compassio? obsecramus, inquiunt, obsecramus, et per Deum conditorem coeli et terrae deprecamur, ne nos deseratis: quia ad Christum converti, et saeculum funditus relinquere sumus parati. Sin autem, contestamur coelum et terram, sanguinem nostrum de manu vestra a Deo fore quaerendum. Ad quorum verba lacrymasque atque singultus dum illi pietate nequaquam moverentur, seque, ut Deo promiserant, Gallias petere dicerent; propterea, ut aperte nunc cognoscimus, fertur senex ad eos voce dixisse: Confidite, inquit, filii, confidite, et de Dei misericordia praesumite; quia si modo meis monitis aurem obedientiae accommodaveritis, multi per vestrae actionis exemplum coeleste ingredientur regnum. Audite, inquit, filii [Col. 1325C] hominum, audite consilium patris vestri, et horum preces spernere nolite. Ostendam vobis, si vultis, a Deo vobis locum praeparatum. Spero enim in Domino, quoniam illic adimplebit Deus desiderium vestrum, ibique faciet Deo fructum acceptum. Indicium autem loci percipite, et ad eum quantocius properate.

Non Pater hos monitis, gemitu movere parentes.
Sed patriam gentem contemnere rite fatentes,
Mollia spernentes, pro Christo dura ferentes.

9. Est autem, dilectissimi, locus ad quem vos ire desidero in Samnii partibus super ripam Vulturni fluminis, ubi initium sumit a mille fere passibus, in quo videlicet loco situm est oratorium martyris Christi Vincentii nomine dedicatum: ex utraque [Col. 1325D] vero parte fluminis silva densissima, quae habitationem tantum praestat ferarum, latibulaque latronum. Omnipotens autem Dominus cui vos famulatum exhibere desideratis, et vos in eodem loco illaesos servabit, et cunctis iter agentibus a timore latronum pacatum atque securum constituet, necnon et cerasis, dumis, ac sentibus, lignis fructiferis abundare faciet. Ite, ait, filii, et in eodem loco sine metu cujuscunque permanete.

Hos pater ire monet, loca monstrat pervia nullis,
Arboribus multis, quae comant flumina pulchris,
Montibus, et ventis, nivibus sunt frigida moestis

10. His igitur et hujuscemodi verbis a rigore obstinationis emolliti, tanquam Christum in seniore loquentem attendentes, Apostolique dictum recordantes, [Col. 1326A] Nolite quaerere quae vestra sunt singuli, sed quae alterius (I Cor. X, 24); ab his quae coeperant revocant animos, atque ab eodem benedictione percepta iter arripiunt, et ad hunc quem incolimus perveniunt locum, nihil secum in alimoniis corporis praeter viaticum in sportella ferentes, jam tunc non immemores illius praecepti dicentis: Nolite solliciti esse quid manducetis, aut quid bibatis (Matth. VI, 31); et, Nolite solliciti esse in crastinum (Ibid., 34). Sed illo qui propter miseriam inopum et gemitum pauperum ut pius pater exsurgit, qui talia agentibus repromittit dicens: Quaerite primum regnum Dei et justitiam ejus, et haec omnia adjicientur vobis (Ibid.); hanc eorum fidem aspiciens, cito stipem largiendo adfuit.

[Col. 1326B] Tres iter assumunt, nihil huc nisi corpora ducunt.
Est regimen, victus, tegmen, miseratio, Christus.
Lex quoque sacra Dei, lux noctis sive diei.

11. Nam cum ad hunc in quo residemus, ut dictum est, perveniunt locum, quia cuncta quae ad usus corporis sunt necessaria deerant, ad illum protinus mentem erexerunt, in quo et per quem omnia vivunt. Ingrediuntur denique oratorium, peragunt in Dei laudibus officium, atque superveniente nocte quieti membra deponunt. Sed cur dico, quieti? cum terratenus tantum artus locantes, ad morem patriarchae Jacob lapides capitibus supposuerint. Dico tamen, quietem esse: in quo etsi caro tabescit, spiritus pinguescit. Et ecce facto parvo intervallo, venit ad eos quidam homo ignotus nocturno silentio, regiamque [id est portam] oratorii pulsans ait: Quisnam [Col. 1326C] hoc in loco quiescit? Ad vocem exsiliens tacitus venit ad eum venerabilis Taso. Cui ille: Audivi, inquit, a dicentibus, quoniam hic peregrini adessent, et propterea a pastoribus meis veniens, detuli modium farinae ac vini, si habes ubi hoc quod attuli recondas. Tunc ille quaedam vascula reperiens, tanquam a Deo sibi oblata suscepit quae offerebantur: quo abscedente nullus deinceps compertus fuit quisnam ille fuisset qui hoc munus gratanter obtulisset. His igitur indiciis claret a quanta perfectione coeperunt ii, per quos hunc locum ad tantae magnitudinis excellentiam perducere dignatus est omnipotens Deus.

Angelus accessit, dixitque: Quis hic requiescit?
Exsilit inde Taso tacito pede, pectore grato:
[Col. 1326D] Munera cui praestans vinum, similam, redit extra.

12. In hac denique Christi paupertate sollicite persistentes, eorum vita quam Deus ad exemplum plurimorum ostendere disposuit, longe lateque personuit, atque lucerna super candelabrum posita diutius latere non potuit: et cum multi eorum vitam imitari cupiunt, multitudo fraternitatis ad eos concurrere coepit.

Longe per [F., ter] centum sociis moderare talentum
Famina sacra ferunt, palmam bellique tulerunt:
Et capiunt multos valido de gurgite ductos.

13. Primus itaque praefuit sacro gregi Paldo Dei famulus, qui erat omnino mitissimus, quique per omnia hoc in suis actibus ostendebat, quod suis subjectis voce praedicabat; ita amator Christi paupertatis, [Col. 1327A] nec sicuti carnales, aestuans divitiis terrenis. Hic nempe fertur ad confirmandas animas Fratrum, ut in paupertate quam coeperant perdurarent, dixisse: Credite mihi, fratres, quia monachus ille qui in hoc monasterio persistens usque ad finem permanserit, anima ejus aeterna supplicia nequaquam sustinebit, sed vitam aeternam possidebit: et hoc sanctae congregationis monasterium usque ad finem saeculi ad servandas animas permanebit. Quod quidam ignorantes, qua intentione haec prosecutus fuerit, falsa seipsos securitate decipiunt [a 1Kb] , quamvis male viventes, et contra Regulam Patrum [b 1Kb] facientes, hoc in monasterio si permanserint, salvos esse in futurum posse: cum constet omnibus quia quicunque in perpetratione criminis hoc in loco permanserint, [Col. 1327B] et ante extremi obitus diem se minime correxerint, ad vitam nequaquam posse transire. Dicendum autem illis est, nequaquam virum Dei contra divina eloquia sententiam protulisse; sed in illis hanc sententiam permanere dixisse, qui ipsorum sobriam et castam vitam ac laudabilem paupertatem vellent imitari.

Culmine praeclaro renitens diademate sacro,
Primus praeficitur PALDO reverendus, et Abbas
Innumeras animas Christo super aethera mandat.

14. Interea turba fratrum succrescente, coeperunt contra votum habere, per quod possent eisdem quos regebant subvenire. Dumque praedicti venerabilis Patris Thomae immemores dicti, multos per eos in [Col. 1327C] hoc loco esse salvandos, amicam paupertatem sollicite requirentes [F. requirunt], abjicere conantur ea, quae possidere videbantur. Sed resistente eis divino judicio turba Fratrum, studuerunt magis secundum Apostolum non sua singuli, sed quae alterius sunt, quaerere, et illud: Omnibus omnia factus sum, ut omnes salvos facerem (I Cor. IX, 22). Multa siquidem tunc inter eos fuisse charitas, multa concordia unitatis, multa compassio fraternitatis refertur. Et quidem narrantur de eis quaedam digna miraculis, sed nostrum ad hoc tantum fuit studium incitatum, ut quibus modis saeculum ac diabolum vicerint, apicibus prosequamur. Neque enim majus esse potest miraculum, quam quod tota mente mundum reliquerunt. Et quia multi videntur miraculorum [Col. 1327D] esse participes, sed nullatenus nomina habent scripta in coelis, nequaquam hoc in tempore virtutes in Ecclesia, sed perfectam vitam requirimus. Unde Dominus discipulos de subjectione daemonum gaudentes deterret dicens: Nolite gaudere in hoc quia daemonia vobis subjiciuntur (Luc. X, 20). In quo vero [Col. 1328A] deberent laetari, subdendo manifestat dicens: Gaudete autem quod nomina vestra scripta sunt in coelis. Magna siquidem virtus, magnumque et admirabile exstitit signum, suae conversationis exemplo tam innumeros de terris elevasse ad coelos, de tenebris ad lucem, de morte ad vitam, de exsilio reduxisse ad patriam. Et ut coepta prosequar, saepe dictus venerabilis Paldo, evangelicae perfectionis vir per omnia consummatus, humanis rebus excedens praesentis vitae finem fecit V Id. Octobr., indict. 3, anno incarnationis dominicae DCCXX, residente in sede apostolica venerandae memoriae Gregorio II. Hic susceperat sacri coenobii regimina ab incarnatione Domini anno DCCVII sub sancto papa Sisinnio.

En, paradise, tuos vernantes collige flores
[Col. 1328B] Denis septenis [c 1Kb] annis moderatus habenis
Est Paldo felix, quando tua gaudia cepit.

15. Cui succedit in sancto regimine Taso, minor quidem annis, sed ardentior in sancto proposito omnibus illis. Quia vero nonnunquam is qui praeest, si considerare negligat et contueri infirmorum imbecillitates, eosque non ut praevaluerint, sed ut rigor districtionis ejus dictaverit, voluerit arctius astringere, nequaquam eos quo cupit perducere valet, quia huic nimius zeli fervor potuit dominari: simile quiddam ei accidisse cognoscitur: nam cum hunc arduo itinere incedentem nequaquam sequi valerent, penitus deserentes abjecerunt, fratremque ejus majorem natu loco ejus constituerunt. Unde factum est ut ab utrisque partibus ad pontificem [Col. 1328C] Romanum relatio mitteretur. Quod cum Gregorius papa II audisset, factum improbat, hos contra canones fecisse notat, manusque suas in christum Domini extendisse denuntiat. Quibus et poenitentiam indicens, hujus facti efficaciam ademit: quam scilicet indictam sibi poenitentiam vix cum magno difficultatis conamine, obsistente aeris ardore, perficere valuerunt.

Post sequitur socius retinens moderamina Taso [d 1Kb] ,
Qui minor est annis, validus sapientia quamvis.
Hic alacer, fortis, fervens quoque robore cordis.

16. Sed ut ostenderet omnipotens Deus quanti reatus crimen admississent ii qui pastorem a Deo praeelectum abjecissent, nequaquam hac poenitentia placatus, mox sine mora judicium exercuit ultionis. Nam ita coeperunt singuli humanis rebus decedere, [Col. 1328D] ut duorum aut trium corporum fieret una memoria [e 1Kb] receptaculum. Eaque hac (sic) grassata fuit sententia, quoadusque pene nullus eorum in corpore remaneret qui hujus naevi fuerant consilio maculati. Sed nec ipse diu moratus, eosdem est moriendo secutus. Idcirco autem hujus facti adversitatem huic operi [Col. 1329A] adnectimus, ut a tali deinceps seditione et pastor et grex alieni existant. Quia etsi nequaquam eos per hoc factum, utpote incipientes poenitere, damnandos affirmare audemus, cum scilicet pastor zeli fervore, et grex pusillanimitate erraverit; tantum [F. tamen] incertum est utrum eos haec judicii sententia ad plenum hujus reatus crimine mundaverit, an etiam purgatorii [a 1Kb] post mortem supplicio ignis fuerint absoluti. Obiit autem Taso praedictus Pater III Id. Januarias, anno dominicae incarnationis septingentesimo vigesimo nono, indictione 11 [L., 12].

Fratri praelatus poenam Taso fertque reatus
Annis post octo migrans, cui cesserat ordo:
Quem sequitur fratrum numerus sub peste necatus.

17. Succedunt praeterea post hujus discriminis luem, ut assolet, laeta quaedam atque jucunda, cum [Col. 1329B] superstes Tato loco paternitatis succedit. Hic denique virtutum omnium matre plenus exstitit charitate, in animabus colligendis studiosissimus, zelo Dei ferventissimus, pietate uberrimus, discretione cautissimus: quique veluti mater super filios, sic semper sollicitus fuit super subjectos, semetipsum in laboribus durissime exercens, gregi ut pater parcens; inter mites mitior existens, inter elatos zelum districtionis exercens. Fertur etiam ex quo ad monachi habitum venit, nequaquam balneis usum fuisse, nunquam caput lavisse, nunquam novaculam super caput aut barbam duxisse: et, quod his difficilius est, diebus opere manuum insudans, noctibus vigiliis perpetuis vacans; loricae onus ad carnem gestans, quousque virtus corporis praevaleret, [Col. 1329C] non deposuisse. Cum vero defessis ac fatigatis jam membris hanc ferre non posset, circulum sibi ex eadem occulte fieri praecepit, quem et usque ad diem obitus sui gestavit. Hunc asserunt lectisternia refugisse. Fertur et hebdomadam jejunio peregisse. His enim ac caeteris virtutibus repletus ad finem usque perdurans, consummatus obiit in pace 111 Idus Decembris, ind. vero 6 [L., 7], felici gaudio laetus, anno incarn. dominicae septingentesimo trigesimo nono [b 1Kb] .

Hic prius abjectus, fit postea pastor honestus
Undenis actis, postquam Taso praefuit, annis.
Ad finem durans explevit tempora longa,
Qui fuerat magnus studiis, opibus quoque largus.

18. Haec de his dixisse sufficiant, quorum nos [Col. 1329D] exempla ac facta praeclara de saeculi turbine ad hanc quietem perduxerunt. Sed horum aspicientes fervorem, cogit nos gemitus aliquid dicere de nostrae conversationis tepore, et quanquam meipsum primo ferire loquendo pertimescam, tamen ea in quibus jaceo, et mihi similes jacere cognosco, enarrare vitia sublato pudore [c 1Kb] non erubescam. Fortassis enim per [Col. 1330A] hanc humilitatis confessionem et mihi a Deo venia dabitur, et illis salubris correctio ministrabitur. Sed unde exordiar? unde loquendo initium sumam? Omni enim ex parte sanctum a nobis propositum violatur, et pene nihil nobis superest, nisi quod sanctus Pater praedixit Benedictus (Reg. cap. I.), per tonsuram et habitum nos Deo mentiri. Videmur pene omnes ad superbiam prompti, ad contentionem, ad scandalum, ad detractionem, ad mendacium, ad maledicendum, ad accusationis laesionem, ad contumaciam, ad iram, ad amaritudinem et despectionem, ad susurrationem, ad murmurium, ad gulam, atque ad ornatum vestium sumus illecti: et ut breviter cuncta perstringamus, ea per quae sancti coelestia consecuti sunt regna, id est tribulationes, persecutiones, [Col. 1330B] adversitates, angustias, passiones, contumelias, humilitatem, subjectionem, pau pertatem odio habentes; quae nostra sunt, non quae alterius quaerentes; falsos honores appetentes, ac per hoc invicem invidentes, invicem mordentes; quidquid ad praesens delectat, quidquid dulcedinis, tota mente requirimus, nescio per quod aliud iter, fallente nos visu interiore, a sanctorum calle deviantes, ad vitam nos posse pervenire confidimus. Ait enim Dominus: Arcta et angusta via est quae ducit ad vitam, et pauci sunt qui intrant per eam (Matt. 7, 141; Act. XIV, 21). Apostolus vero dixit: Per multas tribulationes oportet nos introire in regnum Dei (Rom. VIII, 17). Et iterum: Si non compatimur, nec conregnabimus (II Tim. II, 12); et, Nemo coronabitur, nisi [Col. 1330C] qui legitime certaverit (Ibid. 5). Eia, monachi nostri, quid ad haec dicturi sumus? aut (quod enim nefas est) Scripturam mendacem, aut nosmetipsos mendaces veraciter appellabimus. Sine via enim tendentibus labor est itineris, non profectus. Aut forte decepti dicere poterimus (ut secundum miseriam nostram loquar) Dominum dixisse: Beati qui induti sunt cappa, vel qui usque in horam nonam jejunant? nequaquam; dixit autem de his qui falsam religionem praetendunt: Veniunt ad vos in vestimentis ovium, intrinsecus autem sunt lupi rapaces (Matth. V, 3). De illis autem, qui beati futuri sunt, ait: Beati pauperes spiritu, quoniam ipsorum est regnum coelorum, etc. Intendamus qui haec abhorremus, quibus modis in Scriptura detestantur [Col. 1330D] ea quae nunc sequi videmur. Scriptum namque est: Superbis Deus resistit, humilibus autem dat gratiam (Jac. IV, 6); et, Qui detrahit fratri, eradicabitur (Ibid. 11); et, Neque maledici regnum Dei possidebunt (I Cor. VI, 10); et, Perdes eos qui loquuntur mendacium (Psal. V, 7); et, Cecidit accusator fratrum nostrorum [Col. 1331A] (Apoc. XII, 10); et, Qui irascitur fratri suo, reus erit judicio (Matth. V, 22); et, Vae qui scandalizaverit unum de pusillis istis qui in me credunt (Ibid. XVIII, 6). Tot enim mortibus digni sumus, quot his malis exemplis scandalizamus. Sed nos, o dilectissimi fratres, superiorum pauperum, quorum mentionem feci, exempla attendamus, ne in vacuum currere videamur: omni nisu, omni conamine, omni virtute desudemus, ut ab his quae dixi praecipitiis educti, per iter sanctorum incedere valeamus. Si enim unum in nobis bonum perfecte adesset, tot enumerata mala nequaquam inessent. Et quod est hoc bonum, nisi mandatum novum? Mandatum novum, inquit Dominus, do vobis, ut diligatis invicem (Joan. XIII, 34); et, In hoc cognoscent omnes, quia [Col. 1331B] mei estis discipuli, si dilectionem habueritis ad invicem. Qui enim diligit, ait Apostolus, legem implevit (Rom. XIII, 8); et, Plenitudo legis est dilectio (Ibid. 10). Ego autem dico quia qui fratrem diligit, nequaquam detrahit, sed corrigit; qui vero detrahit, non diligit: qui autem non diligit, docente Joanne, manet in morte (I Joan. III, 14). Si, inquam, radix hujus dilectionis esset in nobis, omnia virtutum [Col. 1332A] poma maturescerent; quia vero deest, in flore vanescunt.

19. Sed quia inducias ad corrigendum hujus temporis a pio Redemptore accepimus, agamus ut in melius proficiamus. Non enim sufficit patrias, divitias parentesque reliquisse, nisi nosmetipsos mortificemus. Diem ergo mortis quotidie attendamus, et in aeternum non peccabimus; passiones Domini inspiciamus, et de praesentibus injuriis non dolebimus: sicque hujus exsilii iter pergamus, ut egredientes de corpore, angelum lucis inveniamus, per quem defensi ab accusatore, illuc perveniamus ubi Deum cuncti cum angelis sine fine laudemus, ubi jam nullus erit metus mortis, nullus moeror, nullus dolor, nulla amaritudo, nulla tenebrarum caligo; sed dies aeterna, [Col. 1332B] dies beata: in qua qui inventi fuerint, luce solis non egebunt, qui ab ipso Agno illuminati, sicut sol in regno Patris fulgebunt, ubi semper beati, semper gaudentes, semper laetantes, semperque erunt cum Christo sine fine regnantes; ubi charitas in singulis regnabit, et Deus omnium in omnibus erit, qui in Trinitate perfecta vivit et regnat per omnia saecula saeculorum. Amen.




Volume back matter





[Col. 1331]
ORDO RERUM QUAE IN HOC TOMO CONTINENTUR



[Col. 1331] SERGIUS I.
    Notitia historica. 9
    EPISTOLA ad Ceolfridum abbatem. 33

JOANNES VI.
    Notitia historica. 35
    CAUSA WILFRIDIANA. 41
    Antonii Pagi observationes. Ibid.
    Monumenta contemporanea. 45

JOANNES VII.
    Notitia in Joannem. 52
    EPISTOLA ad Ethelredum regem Merciorum. 59
    EPISTOLA ALTERA, ad episcopos Britanniae. 63

S. ALDHELMUS.
    VITA S. Aldhelmi, Faricio auctore. Ibid.
    CAPUT PRIMUM.---Familia regia, studia, monachatus, et abbatis munus. 65
    CAP. II.---Acta Romae; libri ab Aldhelmo scripti. 68
    CAP. III.---Miracula patrata, episcopatus, obitus, sepultura. 71
    CAP. IV.---Corpus S. Aldhelmi elevatum, et a sancto Dunstano in tumulo lapideo collocatum. Persecutio Danica. Miracula facta. 75
    CAP. V.---Energumenus, contractus et caecus sanati. 79
    Alia VITA S. Aldhelmi, e Capgravii Legendis novis Angliae. 83
    EXCERPTA de S. Aldhelmo. 85
    EPISTOLAE S. Aldhelmi. 87
    EPISTOLA PRIMA (Aldhelmi ad Geruntium). Ibid.
    EPIST. II (ejusdem ad Osgitham sororem). 92
    EPIST. III (ejusdem ad Eahfridum). Ibid.
    EPIST. IV (ejusdem ad Heddam episcopum). 95
    EPIST. V (Anonymi cujusdam Scoti ad Aldhelmum). 96
    EPIST. VI (Ethelwaldi ad Aldhelmum). 97
    EPIST. VII (Aldhelmi ad Adrianum). 99
    EPIST. VIII (Cellani Aldhelmo). Ibid.
    EPIST. IX (Aldhelmi ad Cellanum). Ibid.
    EPIST. X (Aldhelmi ad Ethelwaldum) Ibid.
    EPIST. XI (ejusdem ad clerum Wilfridi episcopi). 100
    EPIST. XII (ejusdem ad Winbertum). 101
    [Col. 1332] EPIST. XIII (ejusdem ad Wilfridum). 101
    EPIST. XIV (ejusdem ad omnes congregationes sub ejus regimine constitutas). 102
    TRACTATUS de Laudibus virginitatis. 103
    LIBER de Septenario et de Metris. 161
    POEMATA. 237
    POEMA de Laudibus virginum. Ibid.
    POEMA de Octo principalibus vitiis. 281
    POEMA de Basilica aedificata a Bugge, filia regis Angliae. 289
    POEMA de Aris B. Mariae et duodecim apostolis dedicatis. 291
    VERSUS in honorem apostolorum. 297
    FRAGMENTUM de Die judicii. Ibid.
    EPISTOLA anonymi ad sororem anonymam. 299
    DIPLOMATA quaedam S. Aldhelmi 309

CONSTANTINUS PAPA.
    Notitia historica. 315
    EPISTOLAE. 335
    EPISTOLA PRIMA (Constantini ad Brithwaldum).---De visione Egwini, de concilio habendo, de coenobio constituendo. Ibid.
    CHARTA Kenredi et Offa regum. 336
    EPIST. II (ejusdem ad eumdem).---Monasterium ab Egwino conditum sub ejus potestate ita constituit, ut quaedam tamen illi jura asserat. 338
    CHARTA Egwini episcopi Wigornensium. 340
    EPIST. III (Joannis episc. Constantinopolitani ad Constantinum).---Propter ea quae, tempore tyrannidis Bardae, mota sunt adversus sanctam et oecumenicam sextam synodum. 341

GEOLFRIDUS.
    Notitia historica. 347
    EPISTOLA ad Naitanum, regem Pictonum 349

FELIX.
    Notitia historica 357
    PROLOGUS ad sermones S. Petri Chrysologi. 359

BENEDICTUS CRISPUS.
    Notitia historica. 361
    [Col. 1333] QUERIMONIA de Constantino papa. 361
    POEMATION MEDICUM, in diaconatu suo scriptum. 369
    EPITAPHIUM CEADUAL, regis Anglosaxonum. 375

S. EGBERTUS.
    Notitia historica. 377
    Mansi Praemonitio in Collectiones canonicas Egberti. Ibid.
    EXCERPTIONES e dictis et canonibus sanctorum Patrum concinnatae et ad ecclesiasticae politiae institutionem conducentes. 379
    POENITENTIALIS LIBRI PRIMI PARS PRIMA. 401
    CAPUT PRIMUM.---De presbyteri prudentia. Ibid.
    CAP. II.---Jus de variis peccatis. Ibid.
    CAP. III.---De episcopi adulterio. 403
    CAP. IV.---De presbyteri adulterio. Ibid.
    CAP. V.---De sacerdote qui seipsum impuris sermonibus vel aliquibus aliis vitiis polluit. Ibid.
    CAP. VI.---De presbytero qui baptizare detrectat ob itineris sui necessitatem. 404
    CAP. VII.---De non baptizato presbytero et de eo quem ipse baptizat. Ibid.
    CAP. VIII.---De episcopo et presbytero qui ordinem suum perdit. Ibid.
    CAP. IX.---De iis quibus indutus esse debet sacerdos cum missam celebrat. Ibid.
    CAP. X.---De sacerdote, cum calicem effundit, et de cibo ante Eucharistiam. Ibid.
    CAP. XI.---De presbytero, si aliquid magni pretii auferat. Ibid.
    CAP. XII.---De diacono et monacho, si fornicentur. Ibid.
    CAP. XIII.---De monachis et monialibus, si fornicentur. 405
    CAP. XIV.---De laicis, si fornicentur. Ibid.
    CAP. XV.---De injustis operibus juniorum. Ibid.
    CAP. XVI.---De menstruae consuetudinis fornicatione, et de alia injusta fornicatione. Ibid.
    CAP. XVII.---De ethnicorum fornicatione, et de eo qui nesciens esse bis baptizatus, et de eo qui ab illegitime fornicante presbytero baptizatus est, et de eo qui bis sua sponte baptizatus est. Ibid.
    CAP. XVIII.---De eo quod vir mulierem in baptimate suscipere debet, et mulier virum. 406
    CAP. XIX.---De viri et mulieres promissis. Ibid.
    CAP. XX.---De eo quod virum non deceat uxorem suam nudam videre; et de eo quod cum ipsa rem habere nequeat. Ibid.
    CAP. XXI.---De injusta fornicatione. Ibid.
    CAP. XXII.---De diversis homicidiis 407
    CAP. XXIII.---De episcopi, et presbyteri, et monachi occisione. Ibid.
    CAP. XXIV.---De variis homicidiis Ibid.
    CAP. XXV.---De fratribus, quomodo cognatam uxorem sumere possunt, et de variis rebus aliis. Ibid.
    CAP. XXVI.---De viri lotione post coitum. 408
    CAP. XXVII.---De adolescentibus et puellis, in qua aetate seipsos gubernare possunt. Ibid.
    CAP. XXVIII.---De eo quod cognati coeant, et quandiu mulier gravida a viro abstinere debet. Ibid.
    CAP. XXIX.---De uxore quae artem magicam exercet. Ibid.
    CAP. XXX.---De muliere, si infantem suum recens natum arte magica occidit. Ibid.
    CAP. XXXI.---De muliere quae infantem suum occidit, et de Eucharistia ac esu sanguinis. 409
    CAP. XXXII.---De immolatione inimicorum, et de fascinatione ubi frumentum ardet. Ibid.
    CAP. XXXIII.---De fascinatione mulieris, et de voto ejus post mariti sui obitum. Ibid.
    CAP. XXXIV.---De perjurio. Ibid.
    CAP. XXXV.---De injustis operibus diei solis. 410
    CAP. XXXVI.---De missae celebratione pro monacho et laico. Ibid.
    CAP. XXXVII.---De mulieris perceptione sanctae Eucharistiae. Ibid.
    CAP. XXXVIII.---De vulpibus, et de avibus, et equis, ac feris bestiis quae comedendae sunt. 411
    CAP. XXXIX.---De apibus quae pungunt homines, et de variis rebus. Ibid.
    CAP. XL.---De porcis et aliis impuris animalibus. 412
    CAP. XLI.---De S. Dionysii et S. Augustini dictis. Ibid.
    POENITENTIALIS LIBRI PRIMI PARS ALTERA. Ibid.
    CAPUT PRIMUM.---Quomodo aliquem deceat sibi praecavere juxta peccatorum rationem. Ibid.
    CAP. II.---De eo qui in extremo vitae suae die ad poenitentiam [Col. 1334] peccatorum suorum se convertere velit, ut hoc illi non negetur. 412
    CAP. III.---De eo qui desiderat poenitentiam agere, et viaticum, hoc est Christi corpus, ex timore mortis, et de eo cui sermo ademptus est, antequam confessarius venerit. Ibid.
    CAP. IV.---De eo qui peccatorum suorum confessionem meditatur. 413
    CAP. V.---De eo quod quis in multis rebus a desiderio vitae suae abstinere debeat, si peccatorum suorum emendationem facere velit. Ibid.
    CAP. VI.---De eo quod poenitentiam agenti non est licitum aliquam mercaturam exercere. Ibid.
    CAP. VII.---De eo quod poenitens, post poenitentiae suae contritionem, non debeat reverti ad eam. Ibid.
    CAP. VIII.---De eo quod poenitens non observet id quod confessarius ipsi adnotat. Ibid.
    CAP. IX.---De eo quod poenitenti per episcopi intercessionem remissio non detur. 414
    CAP. X.---De eo qui sacramentum desiderat in extremitate vitae, et de malo quod inde oritur. Ibid.
    CAP. XI.---De eo quod presbyter poenitentem non debeat suscipere absque venia episcopi, nisi cum episcopum adire nequit. Ibid.
    CAP. XII.---De poenitentibus, quibus temporibus remissio eis danda sit. Ibid.
    CAP. XIII.---De eo cui Eucharistia prohibita est, et sub hoc interdicto obit. 415
    CAP. XIV.---De eo qui pro diversis peccatis suis ad poenitentiam se convertere velit cum plena compunctione. 416
    CAP. XV.---De S. Jacobi epistola, in qua dicit quomodo pro aegroto homine orandum, et ipse oleo ungendus sit. Ibid.
    POENITENTIALIS LIBER SECUNDUS. 415
    CAPUT PRIMUM.---De eo qui sponte hominem occidit. Ibid.
    CAP. II.---De muliere quae fornicata est, et deinde, ex timore, infantem suum occidit. Ibid.
    CAP. III.---De eo qui servum suum furti causa occidit, absque hundredi sui testimonio. 416
    CAP. IV.---De eo quod mulier ex rancore occidat servam suam. Ibid.
    CAP. V.---De eo qui seipsum occidit ex incuria aliqua, et de eo qui pro peccatis suis est punitus. Ibid.
    CAP. VI.---De eo qui indecenter fornicatur, hoc est cum bestiis, vel se cum juvenibus polluit, vel masculus cum masculo. Ibid.
    CAP. VII.---De eo qui adulteratur vel adulterium commiserat. 417
    CAP. VIII.---De marito qui conjugem suam deserit, et de uxore quae maritum suum deserit et alium eligit. Ibid.
    CAP. IX.---De marito qui uxorem et pellicem habet. Ibid.
    CAP. X.---De eo qui legitimam uxorem habet et adhaeret extraneis mulieribus. Ibid.
    CAP. XI.---De viro qui duas sorores in matrimonium ducit vel de uxore fratrem unum post alium sumente. Ibid.
    CAP. XII.---De eo, si aliqua uxor desponsata sit, quod non permissum sit alteri unquam viro rebus suis eam spoliare. Ibid.
    CAP. XIII.---De viro qui uxorem vel puellam assumit cum injustis rebus. Ibid.
    CAP. XIV.---De eo qui, ob injustum concubitum, servam procuratricem a domino suo allicit. 418
    CAP. XV.---De eo: si puella viro desponsata sit, et alius vir illam spoliet invitam. Ibid.
    CAP. XVI.---De eo: si puella consecrata ad fornicationem alliciatur. De non consecrata puella quae ad injustum concubitum allicitur. Ibid.
    CAP. XVII.---De viro cognatam in uxorem ducente. Ibid.
    CAP. XVIII.---De eo quod sanctus Gregorius de injusto concubitu dicit. Ibid.
    CAP. XIX.---De viro crebros coitus committente. 419
    CAP. XX.---Prior et posterior sententia eadem est, licet ita divisa appareat. Ibid.
    CAP. XXI.---De eo: quomodo conjuges se gerere debeant coram Deo. Ibid.
    CAP. XXII.---De eo qui rem seducentem committit. Ibid.
    CAP. XXIII.---De eo qui permissum non est vanam divinationem exercere. Ibid.
    CAP. XXIV.---De perjurio, quomodo emendari debeat 420
    CAP. XXV.---De furto. Ibid.
    CAP. XXVI.---De falso testimonio. Ibid.
    [Col. 1335] CAP. XXVII.---De discordia cum proximo suo. 420
    CAP XXVIII---De furore. Ibid.
    CAP. XXIX.---De eo qui juramentum praestat quod in gratiam cum proximo suo redire nolit. Ibid.
    CAP. XXX.---De eo cui permissum non est ut aliquis pecuniam suam ad injustum tributum tradat. 421
    POENITENTIALIS LIBER TERTIUS. Ibid.
    CAPUT PRIMUM.---De ordinatorum matrimonio. Ibid.
    CAP. II.---De iis qui sacerdotalem ordinem rite servare desiderant. Ibid.
    CAP. III.---De presbyteris. Ibid.
    CAP. IV.---De ministris Dei Ibid.
    CAP. V.---Quomodo sacerdos et diaconus se gerere debeant. Ibid.
    CAP. VI.---De episcopis et de aliis Dei ministris. Ibid.
    CAP. VII.---De hominibus ordinatis qui possessionem suam mercede aliis exponunt. 422
    CAP. VIII.---De ordinatorum procurationibus. Ibid.
    CAP. IX.---De eo quod ordinatus complacitum sumat cum muliere. Ibid.
    CAP. X.---De eodem. Ibid.
    CAP. XI.---De monachi et monachae delictis. Ibid.
    CAP. XII.---De mulieris ministerio ad altare, quod ad eam non pertinet. Ibid.
    CAP. XIII.---De eo quod quilibet sacerdos statuta sua nosse debeat. 423
    CAP. XIV.---De eo quod S. Augustinus Romam miserit ad S. Gregorium, et S. Gregorius ei responsum miserit. Ibid.
    CAP. XV.---De eo quod sacerdoti nihil prosit quod justus sit, si injustos ab injustitia sua deducere nolit. 424
    CAP. XVI.---De conversatione presbyterorum. Ibid.
    POENITENTIALIS LIBER QUARTUS, in capita non divisus. Ibid.
    Ex ejusdem Egberti Poenitentialis libro secundo. 431
    DIALOGUS de institutione catholica. 435
    CANONES de remediis peccatorum. 443

GREGORIUS II.
    Notitia historica. 443
    EPISTOLAE ET CANONES. 495
    EPISTOLA PRIMA (Gregorii ad Bonifacium presbyterum). Potestatem illi facit ut fidei mysterium incredulis gentibus annuntiet. Ibid.
    EPIST. II (ejusdem ad Carolum ducem).---Commendat Bonifacium, ut illi faveat in suscepto ministerio. 498
    EPIST. III (ejusdem ad episcopos et alios).---Commendat eumdem Bonifacium, et quas ad res missus sit exponit. 501
    EPIST. IV (ejusdem ad clerum et plebem cui Bonifacius ordinatus fuerat episcopus). 502
    EPIST. V (ejusdem ad optimates Thuringorum).---Laudat illorum in Christi fide constantiam, hortaturque ut Bonifacio, episcopo suo, sint obedientes. 503
    EPIST. VI (ejusdem ad universum populum Thuringorm).---Ut Bonifacio episcopo suo in omnibus obediant, et episcopia atque ecclesias construant. Ibid.
    EPIST. VII (ejusdem ad universum populum Altsaxonum).---Confirmat illos in fide Christi, quam, relicto idolorum cultu, amplexi erant. 504
    EPIST. VIII (Caroli majoris domus).---De suscepto in tuitionem ac defensionem episcopo Bonifacio. 505
    EPIST. IX (Gregorii ad Bonifacium episcopum).---Gratulatur de infidelium conversione, hortaturque ut in coepto verbi ministerio constanter insistat. 506
    EPIST. X (ejusdem ad sanctum Germanum, qui fuerat patriarcha Constantinopoleos). 507
    EPIST. XI (ejusdem ad Ursum ducem Venetiarum). 511
    EPIST. XII (ejusdem ad Leonem Isaurum).---De sacris imaginibus. 511
    EPIST. XIII (ejusdem ad eumdem).---Iterum de sacris imaginibus. 521
    EPIST. XIV (ejusdem ad Bonifacium episcopum).---Respondet ad varias ejus interrogationes et consulta. 524
    EPIST. XV (ejusdem ad Serenum Forojuliensem episcopum).---De Gradensi Ecclesia non invadenda. 526
    EPIST. XVI (ejusdem ad Donatum Gradensem patriarcham ejusque subditos).---Significat de invadendis alienis provinciis Forojuliensi episcopo interdictum esse. 527
    EPIST. XVII (ejusdem ad episcopos Angliae).---Tatwinum, Dorobernensem archiepiscopum, totius Angliae primatem agnoscit, et mandat agnosci. Ibid.
    EPIST. XVIII (ejusdem ad Stephanum presbyterum). 528
    EPIST. XIX.---Privilegium Gregorii ad Basinum abbatem. 529
    CANONES POENITENTIALES. 531
    [Col. 1336] CAPITULARE a Gregorio datum Martiniano episcopo, Georgio presbytero, etc., in Bavariam ablegatis. 531

S. VILLIBRORDUS.
    Notitia historica. 535
    DIPLOMATA ad S. Willibrordum vel ab eo collata. Ibid.
    CHARTA qua Hedenus Willibrordo episcopo dona confert. Ibid.
    CHARTA qua Irmina abbatissa Willibrordo episcopo concedit quidquid possidet in villa Stancheim. 537
    CHARTA qua Aengilbaldus Willibrordo episcopo concedit quidquid sibi competit in villa Waderlo. 538
    CHARTA qua Pipinus et Plectrudis, uxor ejus, concedunt Epternacensi monasterio medietatem ipsius Epternaci. 539
    CHARTA qua Pipinus, filius Ansgisili, monasterium Epternacense sub sua defensione suscipit, et fratribus ibi congregatis concedit ut, defuncto Willibrordo, sibi ex semetipsis constituant abbatem. 541
    CHARTA qua Aengelbertus Willibrordo dona confert in Alfheim, loco Toxandriae. 542
    CHARTA qua Bertilendis, Deo sacrata, Willibrordo episcopo donat quidquid de materna haereditate possidet in Toxandria. 543
    CHARTA qua Ansbaldus monachus Willibrordo dona confert. 544
    CHARTA qua Ansbaldus monachus Willibrordo nova dona confert in pago Toxandriae. 545
    CHARTA qua Aengelbertus Willibrordo donat id quod possidebat in pago Toxandriae, in loco Eresloch et in loco de Osue. 546
    CHARTA qua Pipinus dux, cum matrona sua Plectrude, donat Willibrordo monasterium Suestrense. 547
    CHARTA qua Hedenus dux Willibrodo dona confert. 518
    CHARTA qua Arnulphus dux, Drogonis ducis filius, donat monasterio Epternacensi quidquid sibi a patre suo obvenerat in villa Bollane. 549
    CHARTA qua Carolus, Pipini filius, monasterio Epternacensi concedit quidquid habet in Bollumvilla. 550
    CHARTA qua Carolus, majordomus, dona confert monasterio intra muros Trajecti castri constructo. 551
    CHARTA qua Carolus, majordomus, villam Elisti donat Willibrordo et Basiliae Sancti Salvatoris. 552
    CHARTA qua Rohingus et uxor ejus Bebelina Willibrordo donant ecclesiam sanctorum Petri et Pauli in Antwerpo. 553
    TESTAMENTUM Willibrordi, quo plurima dona confert Epternacensi monasterio. 554

GREGORIUS III.
    Notitia historica. 557
    EPISTOLAE. 575
    EPISTOLA PRIMA (Gregorii ad Bonifacium archiep.).---Mittit illi pallium archiepiscopale, docetque quomodo uti debeat. Potestatem facit novos episcopatus instituendi. De quodam presbytero et de diversis ejus interrogationibus respondet. Ibid.
    EPIST. II (Gregorii ad omnes episcopos, presbyteros et abbates).---Commendat Bonifacium in Germaniam redeuntem, ut illum adjuvent, et, si quis illi se adjungere velit, non prohibeant. 578
    EPIST. III (Gregorii ad optimates et populum provinciarum Germaniae).---Redeunte ad illos Bonifacio, monet ut ei obediant, atque ut paganicos omnes ritus procul abiiciant. 579
    EPIST. IV (Gregorii ad episcopos Bajoariae et Alamanniae).---Ut Bonifacium, sedis apostolicae agentem vices, congrue suscipiant, et ad concilia quae indixerit conveniant. 580
    EPIST. V (Gregorii ad Carolum Martellum).---Pro suscipienda sanctae Ecclesiae Romanae defensione adversus reges Longobardorum, qui illam armis suis vexabant. 581
    EPIST. VI (ejusdem ad eumdem).---De eadem re. 583
    EPIST. VII (ejusdem ad Bonifacium archiep.).---Probat quod Bajoariam in quatuor episcopatus divisit. Aliquot ejus quaestionibus respondet. Concilium juxta ripam Danubii celebrari jubet. Ibid.
    EPIST. VIII (ejusdem ad Tuscienses episcopos). 585
    EPIST. IX (ejusdem ad Antonium Gradensem).---Ut Romam veniat ad concilium. 586
    EXCERPTUM de diversis criminibus et remediis eorum. 587
    Praefatio. Ibid.
    JUDICIA congrua poenitentibus. 589

S. BONIFACIUS.
    Notitia historica in S. Bonifacium, Moguntinum episcopum et martyrem. 597
    [Col. 1337] Observationes praeviae in duplicem S. Bonifacii Vitam 599
    VITA S. BONIFACII, auctore Willibaldo, ipsius discipulo. 603
    CAPUT PRIMUM.---Qualiter in infantia Dei servitium inchoavit. 604
    CAP. II.---Qualiter adolescentiae incentiva primitus frangeret et omnibus bonis inhaereret. 606
    CAP. III.---Quod doctrinae verbum omnibus praeberet, et quod hanc non suo ante tempus arbitrio arripuerat. 608
    CAP. IV.---De eo quod ab omnibus primatibus directus sit ad Cent, et quod ad Fresiam pervenit. 609
    CAP. V.---Qualiter, defuncto abbate suo, cum fratribus aliquantum tempus commoratus est, et postea ad Romam cum commendatitiis episcopi sui litteris pervenit. 612
    CAP. VI.---De ejus reditu ex Roma, mandato papae; et quid in Thuringia, Francia et Fresia praedicando effecerit: et de gestis cum Willibrordo episcopo. 614
    CAP. VII.---Quomodo Saxonum et Hessorum populos convertit, et de gestis suis nuntium Romam misit; eodemque mox evocatus, cum papa collocatus est. 617
    CAP. VIII.---Quomodo Roma discedens Carolum Francorum ducem adiit, et quid in Hessis et postea in Thuringia praedicando effecit. De tyrannis et depravata religione in eadem provincia. De nuntiis iterum Romam missis et duobus aedificatis monasteriolis. 619
    CAP. IX.---De tertia ejus Romam itione, et quomodo in reditu ad Odilonem Bajoariorum ducem invitatus divertit, et quatuor in Bajoariis episcopatus erexit, ac in Francia sub Carolomanno et Pippino celebratis synodis orthodoxam religionem restauravit. 622
    CAP. X.---Qualiter synodalia jura in Francia saepius celebrans, in Frisiam praedicaturus perrexit. 624
    CAP. XI.---De passione sancti Bonifacii. 626
    CAP. XII.---De sacri corporis in Fuldense monasterium translatione. 630
    ALIA/VITA S. BONIFACII, auctore Otlhono, monacho Benedictino. 633
    Praefatio ad monachos Fuldenses. Ibid.
    LIBER PRIMUS. 637
    LIBER SECUNDUS. 654
    Appendix ad praecedentem Vitam. 665
    Editoris Patrologiae monitum. 669
    Serrarii praefatio ad suam Epistolarum S. Bonifacii recensionem. 671
    Wurdtweini praefatio. 675
    Doctoris Giles praefatiuncula. 681
    S. BONIFACII EPISTOLAE. 687
    EPISTOLA PRIMA (Danielis universis regibus). Ibid.
    EPIST. II (Gregorii Bonifacio). 689
    EPIST. III (Buggae Bonifacio). 690
    EPIST. IV (Winfridi Nidhardo). 692
    EPIST. V (Gregorii Carolo). 698
    EPIST. VI (ejusdem universis Germaniae episcopis). Ibid.
    EPIST. VII (ejusdem populo Thuringorum). Ibid.
    EPIST. VIII (ejusdem optimatibus Thuringorum). Ibid.
    EPIST. IX (ejusdem populo Altsaxonum), Ibid.
    EPIST. X (ejusdem populo et clero Germaniae). 699
    EPIST. XI (Caroli episcopis, ducibus, etc.). Ibid.
    EPIST. XII (Bonifacii Danieli). 700
    EPIST. XIII (Danielis Bonifacio). 703
    EPIST. XIV (ejusdem eidem). 707
    EPIST. XV (Gregorii Bonifacio). 710
    EPIST. XVI. Ibid.
    EPIST. XVII (Bonifacii Eadburgae). 711
    EPIST. XVIII (ejusdem eidem). Ibid.
    EPIST. XIX (ejusdem eidem). 712
    EPIST. XX (ejusdem eidem). 713
    EPIST. XXI (Leobgithae Bonifacio). 720
    EPIST. XXII (Bonifacii quibusdam monialibus). 721
    EPIST. XXIII (ejusdem Leobgithae). 722
    EPIST. XXIV (Gregorii Bonifacio). Ibid.
    EPIST. XXV (ejusdem eidem). 723
    EPIST. XXVI (Sigebaldi Bonifacio). Ibid.
    EPIST. XXVII (Bonifacii cuidam). Ibid.
    EPIST. XXVIII (Torthelmi Bonifacio) 724
    EPIST. XXIX (Ebwaldi Bonifacio). 725
    EPIST. XXX (Cangithae Bonifacio). 726
    EPIST. XXXI (Bonifacii Buggae). 729
    EPIST. XXXII (ejusdem eidem). 731
    EPIST. XXXIII (Egburgae Winfrido). 732
    EPIST. XXXIV (Cenae Bonifacio). 733
    EPIST. XXXV (filiorum Kanebadae abbatissae ad marem). 734
    EPIST. XXXVI (Bonifacii omnibus catholicis). 735
    EPIST. XXXVII (ejusdem Cuthberto et aliis). Ibid.
    EPIST. XXXVIII (ejusdem Egberto). 736
    EPIST. XXXIX (ejusdem Pechthelmo). 738
    [Col. 1338] EPIST. XL (ejusdem Nothelmo) 739
    EPIST. XLI (ejusdem Duddo). 740
    EPIST. XLII (ejusdem Geppan et aliis). 741
    EPIST. XLIII (Gregorii universis episcopis). 742
    EPIST. XLIV (ejusdem universis optimatibus Germaniae). Ibid.
    EPIST. XLV (ejusdem episcopis Bagoariae et Alemanniae). 743
    EPIST. XLVI (ejusdem Bonifacio). Ibid.
    EPIST. XLVII (Bonifacii Regenbertho). Ibid.
    EPIST. XLVIII (Zachariae episcopis et aliis per Gallias). Ibid.
    EPIST. XLIX (Bonifacii Zachariae). 744
    EPIST. L (Zachariae Bonifacio). 748
    EPIST. LI (ejusdem Wittae). 749
    EPIST. LII (Bonifacii Egberto). Ibid.
    EPIST. LIII (ejusdem Ethelbaldo). 750
    EPIST. LIV (Zachariae Bonifacio). 751
    EPIST. LV (ejusdem eidem). Ibid.
    EPIST. LVI (ejusdem eidem). Ibid.
    EPIST. LVII (Bonifacii Zachariae). Ibid.
    EPIST. LVIII (Gemmuli Bonifacio). 753
    EPIST. LIX (ejusdem eidem). 754
    EPIST. LX (Zachariae Bonifacio). 755
    EPIST. LXI (Bonifacii Herefrido). 756
    EPIST. LXII (ejusdem Ethelbaldo). 757
    EPIST. LXIII (ejusdem Cuthberto). 763
    EPIST. LXIV (Zachariae Bonifacio). 769
    EPIST. LXV (ejusdem Pippino). Ibid.
    EPIST. LXVI (Bonifacii viris in Gallia religiosis) 769
    EPIST. LXVII (ejusdem Andhuno). 771
    EPIST. LXVIII (Zachariae diversis episcopis) 772
    EPIST. LXIX (Bonifacii quibusdam monachis). Ibid.
    EPIST. LXX (Wetberti monachis Glestingaburgensibus). 773
    EPIST. LXXI (Zachariae Bonifacio). 774
    EPIST. LXXII (ejusdem eidem). Ibid.
    EPIST. LXXIII (Aethilberti Bonifacio). Ibid.
    EPIST. LXXIV (Benedicti Bonifacio). 776
    EPIST. LXXV (Bonifacii Zachariae). 777
    EPIST. LXXVI (Zachariae Bonifacio) 778
    EPIST. LXXVII (ejusdem eidem). Ibid.
    EPIST. LXXVIII (Bonifacii Stephano). Ibid.
    EPIST. LXXIX (ejusdem Fulredo) 779
    EPIST. LXXX (ejusdem Pippino). 780
    EPIST. LXXXI (ejusdem Griponi). 781
    EPIST. LXXXII (ejusdem Optato). Ibid.
    EPIST. LXXXIII (Theophylaciae Bonifacio). 782
    EPIST. LXXXIV (ejusdem eidem). 783
    EPIST. LXXXV (N . . . Bonifacio). 784
    EPIST. LXXXVI (Bonifacii Gemmulo). 785
    EPIST. LXXXVII (ejusdem anonymo). 786
    EPIST. LXXXVIII (ejusdem Derrehardo). Ibid.
    EPIST. LXXXIX (ejusdem Aldherio). Ibid.
    EPIST. XC (ejusdem Stephano). 787
    EPIST. XCI (Pippini Bonifacio). 788
    EPIST. XCII. 789
    EPIST. XCIII. 790
    EPIST. XCIV (anonymi anonymo). 792
    EPIST. XCV (anonymi anonymo). 793
    EPIST. XCVI (anonymi anonymo). Ibid.
    EPIST. XCVII (anonymi anonymo). 795
    EPIST. XCVIII (Daniel Fortherio). 796
    EPIST. XCIX (Baldhardo). 797
    EPIST. C (Bertgithae Baldhardo). 798
    EPIST. CI (cujusdam nomine Latito). Ibid.
    EPIST. CII (anonymi anonymo). 799
    EPIST. CIII (item anonymi anonymo). Ibid.
    EPIST. CIV (Berthwaldi Fortherio). Ibid.
    EPIST. CV. Ibid.
    EPIST. CVI (anonymi anonymo). 800
    EPIST. CVII (Wetberti anonymo). Ibid.
    EPIST. CVIII (congregationis trium monast. Coengilso et aliis). Ibid.
    EPIST. CIX (anonymi anonymo). 801
    EPIST. CX (anonymi anonymo). Ibid.
    EPIST. CXI (anonymi anonymo). 802
    EPIST. CXII (Elfredae Adolanae). 803
    JURAMENTUM quo S. Bonifacius se Gregorio II papae astrinxit. Ibid.
    CONCILIA quae sub S. Bonifacio habita sunt. 805
    CONCILIUM BAGORIENSE, anno Christi 740 habitum. Ibid.
    CONCILIUM SALTZBURGIENSE, anno 741 habitum. Ibid.
    CONCILIUM GERMANICUM, auctoritate S. Bonifacii celebratum XI Kalendas Maii, anno Domini 742, sub Carolomanno, majore domus regiae. 807
    CONCILIUM LIPTINENSE, in quo approbantur superioris synodi Germanicae decreta, novaque sanciuntur, sub Carlomanno, [Col. 1339] majore domus regiae, celebratum Kalendis Martiis anni 743. 809
    CONCILIUM SUESSIONENSE, sub Pippino, majore domus regiae, ab episcopis XXIII celebratum VI Nonas Martias, anno Christi 744, Zachariae papae III, Childerici regis II. 824
    CONCILIUM INCERTUM, circa annum Domini 745 celebratum. 826
    CONCILIUM item INCERTUM, anno 745 in Provincia Francorum habitum. 829
    CONCILIUM GERMANICUM, auctoritate S. Bonifacii, Romanae sedis legati, congregatum anno Domini 745, in quo Aldebertus et Clemens haeretici damnantur, et post Gervilionem Moguntiae episcopum ob crimen homicidii depositum sanctus Bonifacius factus est archiepiscopus Moguntinus. 830
    ROMANA SYNODUS, de haereticis a S. Bonifacio damnatis. 831
    Mansi dissertatio, de synodis in Germania, Gallia et Italia a S. Bonifacio et Zacharia papa habitis, et de litteris mutuis Zachariae papae et S. Bonifacii. 837
    S. BONIFACII SERMONES. 843
    SERMO PRIMUS.---De fide recta. Ibid.
    SERMO II.---De origine humanae conditionis. 845
    SERMO III.---De gemina justitiae operatione. 847
    SERMO IV.---De octo beatitudinibus evangelicis. 850
    SERMO V.---De fide et operibus dilectionis. 852
    SERMO VI.---De capitalibus peccatis et praecipuis Dei praeceptis. 855
    SERMO VII.---De fide et charitate. 856
    SERMO VIII.---Qualiter hic vivatur, qualiter in futurum vivendum sit. 858
    SERMO IX.---Qui actus sint omni studio evitandi, et qui tota virium instantia sectandi. 860
    SERMO X.---De incarnatione Filii Dei, et humani generis reparatione. 862
    SERMO XI.---De duobus regnis a Deo statutis. 863
    SERMO XII.---Exhortatio de jejuniis Quadragesimae. 865
    SERMO XIII.---Quare jejunia Quadragesimae magis aliis jejuniis veneranda sint. 867
    SERMO XIV.---In die solemnitatis paschalis. 868
    SERMO XV.---De abrenuntiatione in baptismate. 870
    S. BONIFACII MISCELLANEA. 871
    VITA ET MARTYRIUM S. LIVINI, praecedente prologo. Ibid.
    DE POENITENTIA. 887
    AENIGMATA DE VIRTUTIBUS, quae misit S. Bonifacius ad sororem suam. Ibid.

S. ZACHARIAS.
    Notitia historica in Zachariam papam. 891
    S. ZACHARIAE EPISTOLAE. 917
    EPISTOLA PRIMA (Bonifacii ad Zachariam papam). Ibid.
    EPIST. II (Zachariae papae ad Bonifacium).---Respondet ad singula capita epistolae praecedentis. Ibid.
    EPIST. III (ejusdem ad Burchardum episc. Wirtziburgensem).---Confirmat ejus sedem episcopalem a Bonifacio archiepiscopo institutam. 922
    EPIST. IV (ejusdem ad Francos et Gallos).---Laudat illos ob ea quae in synodo recte fuerant constituta, hortaturque ut Bonifacii monitis obtemperare pergant. 923
    EPIST. V (ejusdem ad Bonifacium archiep.).---Mittit pallia pro tribus metropolitanis; et de duobus pseudoprophetis in Francia deprehensis. 925
    EPIST. VI (ejusdem eidem).---Miratur quod pallium pro uno Grimone nunc petat, cum pro tribus antea postularit. Refellit calumniam de labe simoniaca, cujus insimulabatur. Suas illi vices non in Bajoaria solum, sed per Galliam omnem delegat. 927
    EPIST. VII (ejusdem eidem).---Non iterandum esse baptismum, quem imperitus sacerdos infractis verbis administrat. 929
    EPIST. VIII (ejusdem Pipino, majori domus, itemque episcopis, abbatibus et proceribus Francorum).---Respondet de diversis capitulis a Pipino per Ardobanium missis. 930
    EPIST. IX (ejusdem ad Bonifacium).---Ut recitentur in concilio quae ad Pippini capitula rescripsit, discutianturque iterum Aldebertus, Godolsatius et Clemens. 938
    EPIST. X (ejusdem ad Bonifacium).---Rescribit ad ternas ejus litteras, inter alia, de censu annuo duodecim denariorum Ecclesiis pendendo a singulis conjugiis servorum; de actis in synodo Romana contra Aldebertum et Clementum, et de metropolitana sede Colonia Agrippinae constituenda. 939
    EPIST. XI (ejusdem eidem).---Respondet ad litteras quas Burchardus episcopus attulerat, praecipue de forma et ministro baptismi, de vagis quibusdam episcopis et presbyteris, de Samsonis presbyteri Scoti haeresi circa baptismum, de Virgilio item presbytero ejusque errore; de sede metropolitana non Coloniae, sed Moguntiae defixa. [Col. 1340] Permittit denique ut sibi deligat successorem. 943
    EPIST. XII (ejusdem ad diversos episcopos Galliae et Germaniae). Laudat illorum inter se et cum Ecclesia Romana conjunctionem, hortaturque ut ministeriis suis constanter insistant cum Bonifacio archiepiscopo, sedis apostolicae vicario. 948
    EPIST. XIII (ejusdem ad Bonifacium).---Respondet ad epistolam Bonifacii et ad varias ejus quaestiones, quas per Lullum proposuerat. 949
    EPIST. XIV (ejusdem ad eumdem).---Moguntinae sedis in metropolim erectio. 953
    EPIST. XV (ejusdem ad eumdem).---Privilegium monasterii Fuldensis. 954
    EPIST. XVI (Bonifacii ad Griphonem, fratrem Pippini majoris domus. Ibid.
    EPIST. XVII (Zachariae ad episcopos Francorum).---De concordia et pace inter Pippinum et Griphonem concilianda, et de corpore sancti Benedicti Cassinatibus restituendo. 955
    EPIST. XVIII (Bonifacii archiep. ad Zachariam papam per Lullum presbyterum missa).---Exponit quomodo in iis se gesserit quae Gregorius II papa ipsi praeceperat, et de monasterio Fuldensi quod construxerat. 956
    EPIST. XIX (Zachariae ad Austrobertum archiep. Viennensem).---Mittit exemplar synodi Romae celebratae XI Kal. Aprilis, ac rescribit quid agendum sit de episcopis per pecuniam ordinatis. Ibid.
    EPIST. XX (ejusdem ad Theodorum episcopum Turinensem).---Non licere filium in matrimonium ducere illam quam pater de sacro fonte baptismatis suscepit. 957
    DECRETA. Ibid.

STEPHANUS II.
    Notitia in Stephanum II papam. Ibid.
    STEPHANI PAPAE EPISTOLAE. 993
    EPISTOLA PRIMA (Stephani ad Pippinum regem).---Gratias agit de promissis per Droctegangum abbatem, qui a Pippino missus ad Stephanum fuerat, cum is in Franciam venire se velle significasset. Ibid.
    EPIST. II (ejusdem ad proceres Francorum).---Ut ipsius apud Pippinum regem petitioni faveant, eique in suscipienda Ecclesiae causa operam suam conferant. 995
    EPIST. III (ejusdem ad Pippinum regem ejusque filios).---Cunctante Aistulpho civitates restituere novisque infestationibus Ecclesiam vexante, regem obtestatur ut opem ferat, et donationem sancto Petro promissam re ipsa implere studeat. 996
    EPIST. IV (ejusdem ad Pippinum).---Romana urbe ab Aistulpho et Longobardis obsessa, lacrymabiles litteras scribit, quibus opem iterum a Pippino votis omnibus implorat. 999
    EPIST. V (ejusdem ad Francos).---Missa fuit sub nomine Petri apostoli et Stephani ad eosdem pro subsidio contra Longobardos. 1004
    EPIST. VI (ejusdem ad Pippinum).---Gratias agit ob urbem liberatam, collatumque in Ecclesiam Romanam beneficium. De Aistulphi regis morte, et Desiderio ejus successore. Orat ut reliquas exarchatus et Pentapolis civitates nondum redditas, a Desiderio, juxta fidem ab eo datam restitui jubeat. 1007
    EPIST. VII (ejusdem ad eumdem, et Carolum ac Carolomannum).---Ut Aistulphum, Longobardorum regem, qui juramentum restituendi civitates et loca sibi donata violavit, cogant justitiam facere de promissis. 1011
    EPIST. VIII.---Praeceptum Stephani de hospitali et domo Romae Fulrado abbati concessa. 1013
    EPIST. IX (Stephani ad Fulradum, S. Dionysii abbatem). Ibid.
    EPIST. X (ejusdem ad eumdem). 1017
    EPIST. XI (ejusdem ad eumdem). 1018
    EPIST. XII (ejusdem ad universos episcopos). 1019
    EPIST. XIII (ejusdem ad Anselmum religiosum). 1020
    REVELATIO Stephani papae. 1022
    RESPONSA Stephani papae, quae cum in Francia esset in Carisiaco villa, Brittanico monasterio dedit ad varia consulta de quibus fuerat interrogatus. 1024

S. PIRMINIUS
    Notitia in S. Pirminium abbatem. 1029
    SCARAPSUS de singulis libris canonicis. Ibid.

CYPRIANUS
    Cassinensis monachus.
    Adnotatiuncula historica. 1049
    HYMNUS de S. Benedicto. 1051

S. CHRODEGANGUS.
    Notitia historica in S. Chrodegangum Metensem episcopum. 1053
    [Col. 1341] Veterum testimonium de S. Chrodegango. 1053
    REGULA MONACHORUM, auctore Chrodegango. 1057 Praefatio. Ibid.
    REGULAE CAPUT PRIMUM.---De humilitate. 1059
    CAP. II.---De ordine congregationis canonicorum. Ibid.
    CAP. III.---De eo quod in congregandis canonicis modus discretionis tenendus sit. 1060
    CAP. IV.---De eo quod non debent clerici in congregatione canonica constituti stipendia superflua accipere, aut exigere, sed necessaria. Ibid.
    CAP. V.---De his qui in congregatione sibi commissa, solummodo ex familia Ecclesiae clericos aggregant. 1061
    CAP. VI.---Qui clerici in congregatione canonica constituti, ecclesiastica accipere debeant stipendia. Ibid.
    CAP. VII.---De eo quod in congregatione canonica aequaliter cibus et potus accipiatur. Ibid.
    CAP. VIII.---De mensura cibi et potus. 1062
    CAP. IX.---De septimanariis coquinae. 1063
    CAP. X.---De archidiacono vel praeposito. Ibid.
    CAP. XI.---De cellario. 1064
    CAP. XII.---De portario. Ibid.
    CAP. XIII.---De eo quod diligenter munienda sunt claustra canonicorum, in quibus dormiunt canonici. 1065
    CAP. XIV.---De his quae a clero in nocte de lecto surgente primum dicenda atque speranda sunt. 1065
    CAP. XV.---De officiis divinis in noctibus. 1066
    CAP. XVI.---De vigiliarum antiquitate. Ibid.
    CAP. XVII.---De matutinis. 1067
    CAP. XVIII.---De hora prima. Ibid.
    CAP. XIX.---De opere manuum quotidiano. 1068
    CAP. XX.---De horis diei. Ibid.
    CAP. XXI.---De hora vespertina. Ibid.
    CAP. XXII.---De completis. 1069
    CAP. XXIII.---De recepto silentio post completum. Ibid.
    CAP. XXIV.---De eo quod horas canonicas canonici religiose observare debent. Ibid.
    CAP. XXV.---De diligentia psallendi. Ibid.
    CAP. XXVI.---De eo quod non pompatice standum est in ecclesia. 1070
    CAP. XXVII.---De proficiscentibus in itinere. Ibid.
    CAP. XXVIII.---De his qui in quibusdam levioribus culpis delinquunt. Ibid.
    CAP. XXIX.---De gravioribus culpis. Ibid.
    CAP. XXX.---De reconciliatione poenitentis capitale crimen. 1071
    CAP. XXXI.---De confessionibus. Ibid.
    CAP. XXXII.---Ordo ad poenitentiam accipiendam, et confessionem faciendam. 1072
    CAP. XXXIII.---De excommunicatione culparum. 1073
    CAP. XXXIV.---De Quadragesimae observationibus. Ibid.
    CAP. XXXV.---De temporibus in quibus semel aut bis in die clericis reficiendum est. 1074
    CAP. XXXVI.---De festivitatibus sanctorum. Ibid.
    CAP. XXXVII.---Ut non praesumat aliquis alterum caedere aut excommunicare. Ibid.
    CAP. XXXVIII.---Ut in congregatione canonicorum nulli liceat alterum defendere. 1075
    CAP. XXXIX.---De zelo bono quem debent servi Dei habere invicem. Ibid.
    CAP. XL.---De infirmis canonicis. Ibid.
    CAP. XLI.---De vestimentis et calceamentis clericorum. Ibid.
    CAP. XLII.---De eleemosynis accipiendis. 1076
    CAP. XLIII.---De mensura sacerdotibus de eleemosynis accipienda, facienda. Ibid.
    CAP. XLIV.---De cura quam in populo sibi commissa debent habere clerici. Ibid.
    CAP. XLV.---Cui committi debeant stipendia pauperum. Ibid.
    CAP. XLVI.---De praepositis. 1077
    CAP. XLVII.---Quales vice praelatorum in congregatione fungi debeant. Ibid.
    CAP. XLVIII.---De pueris nutriendis custodiendisque. 1078
    CAP. XLIX.---Ut omnes canonici ad completorium veniant. Ibid.
    CAP. L.---De cantoribus. 1079
    CAP. LI.---Quales ad legendum et cantandum in ecclesia constituendi sint. Ibid.
    CAP. LII.---Modus correptionis. 1080
    CAP. LIII.---Ut canonici cucullas monachorum non induant. 1081
    CAP. LIV.---Ut in cultu vestium discretionem teneant. 1082
    CAP. LV.---Quod a praelatis gemina portio sit subditis impendenda. 1083
    [Col. 1342] CAP. LVI.---De familiaritate a clericis mulierum extranearum devitanda. 1083
    CAP. LVII.---De clericis non manentibus in suo proposito. 1084
    CAP. LVIII.---De humiliatione facienda, propter Deum, carni. Ibid.
    CAP. LIX.---De iracundis doctoribus. Ibid.
    CAP. LX.---De doctrina et exemplis doctorum. 1085
    CAP. LXI.---De taciturnitate. Ibid.
    CAP. LXII.---De ebrietate a clero devitanda atque detestanda. Ibid.
    CAP. LXIII.---De clericis. 1086
    CAP. LXIV.---De regulis clericorum. 1087
    CAP. LXV.---De generibus clericorum. Ibid.
    CAP. LXVI.---De sacerdotibus peccantibus. Ibid.
    CAP. LXVII.---Ut presbyter habeat unam ecclesiam. Ibid.
    CAP. LXVIII.---Ut clerici nuptialia convivia vitent. Ibid.
    CAP. LXIX.---De eo quod non per ambitionem sacerdotium appetendum. Ibid.
    CAP. LXX.---De eo quod removentur presbyteri ab officio suo. Ibid.
    CAP. LXXI.---Pro infirmis orare, et ungere eos praecipitur. Ibid.
    CAP. LXXII.---Oblationes in domibus offerri non oportere. 1089
    CAP. LXXIII.---Quomodo benedicendi sunt sponsus et sponsa. Ibid.
    CAP. LXXIV.---De solemnitatibus praecipuis colendis. Ibid.
    CAP. LXXV.---De decimis dividendis. Ibid.
    CAP. LXXVI.---Ut presbyteri per diversa ab episcopis, aut laicis, indiscrete non mittantur. Ibid.
    CAP. LXXVII.---De illis qui soli missas contra canonicam auctoritatem canere praesumant. Ibid.
    CAP. LXXVIII.---Ut presbyteri, inconsulto episcopo, non constituantur in ecclesiis, vel de ecclesiis expellantur ab aliquo. 1090
    CAP. LXXIX.---De libris quos unusquisque secum in ecclesia habere debet. Ibid.
    CAP. LXXX.---De non suscipiendis alterius Ecclesiae clericis, et de susceptoribus eorum absque litteris commendatitiis, vel testibus a clericis in eadem Ecclesia militantibus. Ibid.
    CAP. LXXXI.---Epistola cujusdam deicolae in Christi nomine missa ad sacerdotes et clericos, praedicationis atque instructionis causa ipsis directa. 1090
    CAP. LXXXII.---Alia epistola ad episcopum. 1092
    CAP. LXXXIII.---De doctrinae discretione. 1094
    CAP. LXXXIV.---De clerico derelinquente clericatum suum. 1095
    CAP. LXXXV.---De eo quod non facile vincitur unus de ordine canonico. Ibid.
    Philippi Labbei observatio in suam editionem regulae S. Chrodegangi. Ibid.
    REGULA CANONICORUM, secundum editionem Labbei. 1097
    DIPLOMA S. Chrodegangi pro fundatione Gorziensis monasterii. 1119
    CONFIRMATIO privilegii praecedentis. 1121

S. PAULUS I.
    Notitia historica in S. Paulum papam. 1125
    EPISTOLAE. 1135
    EPISTOLA PRIMA.---Paulus, diaconus Ecclesiae Romanae, significat de transitu Stephani papae. Ibid.
    EPIST. II.---Paulus, papa, gratias agit Pippino regi, auxilium postulans adversus Longobardos. 1137
    EPIST. III.---Ad Pippinum regem, pro defensione sanctae Dei Ecclesiae, et pro monasterio quod ei concessit prope montem Seraptem. 1140
    EPIST. IV.---Ad Pippinum etiam directa, in qua continentur gratiarum laudes pro exsultatione sanctae Dei Ecclesiae, et postulans ut semper in id decertare debeat. 1143
    EPIST. V.---Item ad Pippinum directa, in qua continentur uberrimae benedictiones et gratiarum laudes, de firmo et incommutabili pollicitationis verbo, et magna perseverantia in perficiendis causis apostolicis. 1144
    EPIST. VI.---Item ad Pippinum directa, in qua continentur gratiarum actiones, ejusdem papae fidei constantia, ut nullus favor aut terror ab ejus amore aut charitate ullo modo possit separare. 1146
    EPIST. VII.---Gratiarum actiones Pippino redduntur de ipsis missis, qualiter una cum missis imperialibus suscepti sint. 1148
    EPIST. VIII.---Item ad Pippinum, in qua continetur abbascia Remedii episcopi, et Audecarii comitis, qualiter [Col. 1343] justitias B. Petri apud Desiderium quondam regem ex parte receperit. 1151
    EPIST. IX.---Gratias Paulus agit Pippino pro liberatione Ecclesiae, et postulat ut filius ejus, qui tum natus fuit, ex sacro baptismatis fonte excipere mereretur. 1153
    EPIST. X.---Ad Pippinum, in qua continentur gratiarum actiones, et uberrimae benedictiones pro vita et incolumitate ipsius necnon Caroli et Carolomanni; item praeceptum quod Marino presbytero direxit de titulo Chrysogoni, et de libris quos ei transmisit. 1155
    EPIST. XI.---In qua continentur uberrimae laudes, et de missis apostolicis vel Graecorum in Francia morantibus, seu de Georgio et Petro. 1157
    EPIST. XII.---Gratias agit Pippino pro defensione Ecclesiae, ipsum deprecans ut Desiderio regi suos obsides restitueret et pacis foedera cum eo confirmaret. 1160
    EPIST. XIII.---Ad Pippinum pro defensione sanctae Dei Ecclesiae, in qua continentur gratiarum actiones, et uberrimae benedictiones pro integritatis orthodoxae fidei observatione. 1162
    EPIST. XIV.---Paulus papa poscit ut rex Pippinus suos missos partibus Romae dirigat, et sibi de salute vel sospitate sua innotescat, et qualiter in itinere egerit, et quomodo Dominus inimicos ejus in manus ipsius tradiderit. 1163
    EPIST. XV.---Gratias agit pontifex Pippino regi; de sanitate ipsius necnon Caroli; de Marino presbytero, et de Ravenna, qualiter contra eamdem mala machinantur consilia. 1164
    EPIST. XVI.---Ad regem, pro defensione Ecclesiae, et de collocutione cum Desiderio rege in urbe Ravenna. 1166
    EPIST. XVII.---Ad regem, de monacho quodam Acosma ab Alexandrino patriarcha directo. 1168
    EPIST. XVIII.---Generalis populi senatusque Romani ad Pippinum, in qua continentur gratiarum actiones, agi urque de litteris quas rex eidem populo direxit pro fide servanda erga Romanam Ecclesiam et domnum Paulum apostolicum. Ibid.
    EPIST. XIX.---Gratiarum actione praemissa pro exaltatione sanctae Romanae Ecclesiae, Paulus Pippinum rogat ut missum suum Romam dirigat. 1170
    EPIST. XX.---De sanitate Pippini percunctatur Paulus, simulque de missis suis qui ad regiam urbem fuerant directi. 1172
    EPIST. XXI.---Scribit Paulus ad Pippinum de Marino presbytero et ejus iniquo consilio, deque consecratione ipsius. 1173
    EPIST. XXII.---Ad Carolum et Carolomannum reges, de litteris ab eis directis, et ut cum domino genitore eorum semper pro defensione sanctae Dei Ecclesiae decertare debeant. 1174
    EPIST. XXIII.---Ad eosdem, quibus gratias agit et fausta precatur sanctus Paulus. 1175
    EPISTOLARUM PAULI LABBEANA SYLLOGE. Ibid.
    EPISTOLA PRIMA (Pauli ad Pippinum regem).---De ipsius electione ad pontificatum spondet se in ea fide et concordia quam Stephanus, decessor ejus, Pippino regi pastus est, cum suis permansurum. Ibid.
    EPIST. II (ad eumdem).---Accusat, inter caetera, Desiderium regem quod promissas Ecclesiae Romanae civitates non restituat, oratque ut illum ad has reddendas impellat, et ne aliis litteris suis, quas de laxandis ejus obsidibus illius impulsu scripsit, fidem habeat. 1177
    EPIST. III (ad eumdem).---Laudat Pippinum et gratias agit quod, adventantibus ipsis legatis, Remigio fratre et Authario duce, Desiderius rex civitates et patrimonia Ecclesiae ex parte restituerit, partem alteram in certum tempus redditurum se condixerit. 1180
    EPIST. IV (ad eumdem).---Conqueritur iterum de Desiderio rege, quod promissam legatis integram restitutionem non praestet, et de comminatoriis litteris quas scripserat. Orat Pippinum ut tres legatos Ecclesiae causa mittat. Ibid.
    EPIST. V (ad eumdem).---De sacra mensa Stephano papae a Pippino rege donata; quo ritu Romae ab ejus missis [Col. 1344] ad beati Petri confessionem oblata, et a Paulo papa suscepta atque consecrata sit. 1182
    EPIST. VI (ad eumdem).---Gratias agit de misso ad se sabano in quo Pippini filia, sacris undis abluta, suscepta fuerat, et quo pacto exceperit significat. 1183
    EPIST. VII (ad eumdem).---Petit auxilium adversus Graecos, qui Ravennam oppugnaturi nuntiabantur; oratque ut Desiderium quoque regem et alios ad ferendam opem excitet. 1184
    EPIST. VIII (ad Carolum et Carlomannum).---Laudat illos, et hortatur ut in tuenda Ecclesiae defensione parentum suorum vestigiis insistant. 1185
    EPIST. IX (ad Pippinum regem).---Monachos a Remedio Pippini fratre Romam missos ad discendam psalmodiae modulationem, Simeonis, prioris scholae cantorum disciplinae traditos esse, ut postulabat. 1187
    EPIST. X (ad eumdem).---Gratias agit pro fideli opera Ecclesiae Romanae praestita. Laudat gentem Francorum ejusque reges, et benedictiones uberrimas impertit. 1188
    EPIST. XI, sive, Diploma pro immunitate monasterii sancti Hilarii Galeatensis sub Ravennatense Ecclesia positi 1189
    EPIST. XII (ad Joannem abbatem).---De ecclesia ac monasteriis a se erectis in paternis aedibus sub titulo sanctorum Stephani papae et martyris, et Sylvestri papae et confessoris. 1190
    Epistola Pauli, quae tam a Carolinis quam a Labbeanis Codicibus aberat, ad Egbertum Eboracensem archiepiscopum, et Eadbertum regis Anglorum filium. 1195

ALANUS.
    Alani abbatis Homiliarium memoratur. 1197

S. AMBROSIUS.
    Notitia historica in S. Ambrosium Cadurcensem episcopum. Ibid.

STEPHANUS III.
    Notitia in Stephanum III papam. 1235
    STEPHANI III EPISTOLAE. 1248
    EPISTOLA PRIMA (ad Bertradam reginam Deo sacratam).---Narrat Itherium, missum regium, in Beneventano ducatu strenuam pro Ecclesiae utilitatibus operam navasse: quo nomine gratias agit, petitque ut Itherii fidem remuneretur. Ibid.
    EPIST. II (ad eamdem et ad Carolum regem).---De Chrystophoro et Sergio filio ejus, qui cum Dodone et caeteris Francis Stephanum papam interficere conati sunt. 1249
    EPIST. III (ad Carolum et Carolomannum reges).---Gratulatur eis quod ad fraternam concordiam reconciliati sint. Petit ut Longobardos cogant ea reddere quae de patrimonio Ecclesiae invaserunt. 1251
    EPIST. IV (ad eosdem).---Obnixe conatur dissuadere ne alter ipsorum Desiderii filiam uxorem ducat, sive sororem suam Gisilam Desiderii filio tradant in matrimonium. 1253
    EPIST. V (ad Carolomannum).---Rogat ut fiat ejus compater spiritalis. 1257

S. STURMIUS.
    Notitia in S. Sturmium, abbatem Fuldensem. Ibid.
    S. STURMII OPUSCULA. 1259
    Ordo officii in domo S. Benedicti ante Pascha. Ibid.
    Antiquae consuetudines monasteriorum ordinis S. Benedicti. 1261
    Appendix.---Fragmentum placiti regii adversus Sinleum qui bona ecclesiae Fuldensis usurpaverat. 1263

S. AMBROSIUS AUTPERTUS.
    Notitia in S. Ambrosium Autpertum, abbatem Beneventanum. 1265
    Vita S. Ambrosii Autperti cum observationibus praeviis. Ibid.
    S. AMBROSII OPUSCULA. 1277
    SERMO de cupiditate. Ibid.
    SERMO de lectione evangelica. 1291
    HOMILIA in Transfiguratione Domini. 1305
    VITA sanctorum Paldonis, Tasonis et Tatonis. 1319




[Col. 1343] FINIS TOMI OCTOGESIMI NON
