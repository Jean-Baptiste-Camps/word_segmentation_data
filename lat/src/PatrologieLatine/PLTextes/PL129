
PATROLOGIAE TOMUS CXXIX.

ANASTASIUS BIBLIOTHECARIUS, ABBAS / STEPHANUS V / FORMOSUS / STEPHANUS VI / ROMANUS, PONTIF. ROM. / ERCHEMBERTUS, MONACH. / ANGILBERTUS, ABBAS / S. TUTILO, MONACH. / GRIMLAICUS / WOLFARDUS, PRESBYTERI / ANAMODUS SUBDIACONUS

ANASTASII TOMUS TERTIUS,


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM S. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTISUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI. COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CXXIX.


ANASTASIUS BIBLIOTHECARIUS, ABBAS;



STEPHANUS V,



FORMOSUS,



STEPHANUS VI,



ROMANUS, PONTIF. ROM.;



ERCHEMBERTUS, MONACH.;



ANGILBERTUS, ABBAS;



S. TUTILO, MONACH.;



GRIMLAICUS,



WOLFARDUS, PRESBYTERI;



ANAMODUS SUBDIACONUS.



ANASTASII TOMUS TERTIUS,


CAETERORUM TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM IX.

ANASTASII

ABBATIS, SANCTAE ROMANAE ECCLESIAE PRESBYTERI ET BIBLIOTHECARII,

OPERA OMNIA.

EDITIO PRAE ALIIS OMNIBUS INSIGNIS, AD FIDEM MANUSCRIPTORUM CODICUM ET JUXTA PROBATISSIMAS EDITIONES EXPRESSA, BLANCHINI NEMPE ROMANO-VATICANAM, QUOAD LIBRUM PONTIFICALEM, MABILLONII, CARDINALIS MAII, ETC., ETC. ACCEDUNT

STEPHANI V,



FORMOSI,



STEPHANI VI,



ROMANI,

PONTIFICUM ROMANORUM;

ERCHEMBERTI CASSINENSIS MONACHI,



ANGILBERTI CORBEIENSIS ABBATIS,



S. TUTILONIS SANGALLENSIS MONACHI,



GRIMLAICI PRESBYTERI,



WOLFARDI PRESBYTERI HASENRIETANI,



ANAMODI RATISPONENSIS SUBDIACONI,



Scripta vel scriptorum fragmenta quae exstant.

TOMUM CLAUDIT

APPENDIX AD SAECULUM IX.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS TERTIUS.
VENEUNT 3 VOLUMINA 21 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXIX CONTINENTUR.


ANASTASIUS BIBLIOTHECARIUS. (OPERUM CONTINUATIO.)
Interpretatio Synodi VIII generalis. 	Col. 9
---Synodi VII--- 	195
---Chronologiae S. Nicephori. 	511
Collectanea. 	553
Historia acephala SS. Cyri et Joannis. 	705
Vita Joannis Eleemosynarii. 	713
Passio S. Demetrii martyris. 	715
Acta S. Crispinae virginis et martyris. 	727
Translatio sermonis S. Theodori Studitae de S. Bartholomaeo apostolo. 	729
Anastasii Epistolae. 	737
Prologus in passionem 1480 martyrum. 	743



ERCHEMBERTUS CASSINENSIS MONACHUS.
Historia Longobardorum. 	745



ANGILBERTUS CORBEIENSIS ABBAS.
Versus ad Ludovicum regem Francorum. 	784



BERENGAUDUS.
Expositio super visiones Apocalypsis. 	785



STEPHANUS PAPA V.
Epistolae et privilegia. 	786



FORMOSUS PAPA.
Epistolae et privilegia. 	837



STEPHANUS PAPA VI.
Epistolae et privilegia. 	855



ROMANUS PAPA.
Epistola ad Riculfum. 	859



S. TUTILO SANGALLENSIS MONACHUS.
Carmina. 	863



GRIMLAICUS PRESBYTER.
Regula solitariorum. 	Ibid.



WOLFARDUS PRESBYTER HASENRIETANUS.
Vita sanctae Walpurgis. 	865
Praefationes in libros suos XII de Actis Sanctorum. 	894



ANAMODUS ECCLESIAE RATISPONENSIS SUBDIACONUS.
Traditiones Emmerammenses. 	899
APPENDIX AD SAECULUM IX 	968





Main volume text




ANASTASII OPERUM CONTINUATIO.




[Col. 0009]
SANCTA Synodus octava generalis, CONSTANTINOPOLITANA QUARTA, Anastasio interprete,
(Apud Labbeum, Conciliorum Collect. tom. VIII, pag. 962.



PRAEFATIO ANASTASII IN SYNODUM OCTAVAM.

[Col. 0009A] Domino sancto et coangelico Patri Patrum ADRIANO summo pontifici et universali papae, ego famulus vester ANASTASIUS peccator abbas, et summae vestrae apostolicae sedis bibliothecarius.

Quia superna providentia, quae singula singulis ita distinguit temporibus, ut sanctos suos veluti splendentia quaedam astra non pariter, sed vicibus discretis ad illuminationem Ecclesiae suae proferat, apostolatum vestrum nostris temporibus quasi quoddam fulgidum sidus produxit, cujus tempore atque auctoritate sancta universalis et magna synodus octava celebraretur, et sacra doctrina coelum sanctae catholicae et apostolicae Ecclesiae, tenebris errorum depulsis, jubar veri luminis illustratum perciperet: operae pretium duxi, tam ad laudem auctoris quam ad aeternam [Col. 0009B] apostolatus vestri memoriam, scripturae tradere, vestraeque dominationi breviter intimare, quae fuerit ejusdem sanctae synodi materia celebrandae, vel quod apostolicae sedis super haec disponendi studium vel auctoritas; quid etiam ab illa vel tractatum vel fuerit definitum. Quamobrem quoque vel octava, vel dicatur universalis, quis etiam interpretatus illam exstiterit, et ne ipsi synodo praesumptio cujusque quae in ea definita non sunt, processu temporis addat, sollicitos reddere ac intentos lectores. Quae videlicet notans, non quasi inscio apostolatu vestro scribendo refero, sed tanquam horum conscio et teste, historica expositione ad memoriam vestram reduco.

Tempore itaque Michaelis et Theodorae matris [Col. 0009C] ejus imperatorum, abdicato Iconomacho Joanne, electus et consecratus est patriarcha Constantinopoleos Ignatius, qui Michaele quondam imperatore, cujus filius erat, imperium sponte religionis amore dimittente, eunuchus invidia factus est; deinde monastica [Col. 0010A] vita electa, in coenobio a primaeva aetate miris eluxit morum et virtutum splendoribus, ac per id diuturnis exercitiis eruditus, et in omni scientia et opere bono probatus jam senex, cunctorum unanimitate ad summi sacerdotii petitus et promotus est apicem. Sane restiterunt hujus provectioni quidam perpauci episcopi, inter quos erat Syracusanus Gregorius, eo quod eos propter diffamata et publicata nonnulla crimina in sacerdotio vitae, ante refricationem in eos illati judicii se non posse recipere, canonica sit ac miti ratione profatus; propter quae, quia illa satisfactione non abluerunt, merito postmodum ab eo et synodo abdicati sunt. Favebat autem his quidam senator saecularis administrationis fungens officio, a secretis, nomine Photius, qui ad patriarchale [Col. 0010B] conscendere fastigium affectans, cum eis seorsum colligebat, et fideles quosque a sanctae communionis participatione avertens, divinis interesse mysteriis, dum a patriarcha Ignatio celebrarentur, penitus recusabat: nihil habens in causa pietatis, unde pontificem proprium reprehenderet, nisi quod suspicabatur eum vitam decessoris sui, id est sanctae memoriae patriarchae accusare Methodii, cum ille non solum hunc in nullo penitus accusaret, verum etiam miris laudibus semper efferret, quin potius memoriam illius inter sanctos patriarchas, dum divina mysteria gererentur, faceret, et diem anniversarium solemniter et impraetermisse super ejus nomine celebraret. Quamvis hoc ipsum idem Photius sicut caetera illius gesta sinistre interpretans, callide [Col. 0010C] facere suis auditoribus praedicaret, alia inquiens eum in corde tenere, alia in opere demonstrare.

Cum igitur Photius sociatus schismaticis, quorum auctor praefatus erat Syracusanus Gregorius, persuaderet cunctis, qui quasi pio circa Methodium [Col. 0011A] (habentes quidem zelum justitiae, sed non secundum scientiam) affectu flagrabant, quod patriarcha Ignatius derogator esset ejusdem sanctae memoriae Methodii, et idcirco quasi parricida foret habendus, fama crebrescit: Bardam scholarem domesticum, et Theodorae imperatricis germanum, incesto nurum propriam usu foedare, quem patriarcha criminis redarguit, interminatus excommunicandum, nisi a tanto flagitio cessavisset; cujus redargutionis modum ille non ferens, praenotatis schismaticis ac depositis jungitur, et versutum in patriarcham sarcinat argumentum. Persuasit enim imperatori Michaeli, ut matrem et Theclam sororem suam, quae et ipsa cum matre ac fratre imperii fuerat sceptra sortita, tondere patriarchae praeciperet, et in monasterio collocaret. [Col. 0011B] Quod cum patriarcha renueret, pro eo quod utraque imperatrix hanc interim non eligeret sponte professionem, maxime quia his secundum morem sicut caeteris imperatoribus et imperatricibus juraverat non se ullo in tempore insidiaturum, Bardas protinus ad imperatorem juvenem: Heus, inquit, imperator, saltem nunc non advertis Ignatium tuae spirare neci, et matrem imperii alii gestire, futuro scilicet imperatori, sociare marito. Haec miserrimus egit, nec propriae germanae, imperatrici videlicet parcens, ut et in patriarcham ulcisceretur, et utraque imperatrice, id est matre ac filia, imperio pulsa, ipse vel vivi fieret imperatoris socius, vel eo a se facilius interempto, jam subrogaretur successor. Tunc imperator, aure tanti praestigii credulus et iratus, [Col. 0011C] matrem cum sororibus tonsam palatio pepulit, et Ignatium schismaticorum ac Bardae suggestione, a regimine patriarchatus abegit, subrogatusque est pro eo praefati Bardae favore Photius, de quo supra relatum est, prohibentibus sacris canonibus et venerandis legibus neminem ex laicali militia subito ad sacerdotium promoveri. Ignatius vero dum pelleretur, ecclesiam ligavit, ne quisquam absque se in ea sacra celebrare tentaret officia. Quo audito, Bardas adeo eum in insula, in qua erat relegatus, diversis tormentis affecit, ut dentes illius fregerit, et continuis lacerarit colaphis, usquequo se refutare regimen suae profiteretur Ecclesiae, qua videlicet jam praejudicialiter fuerat exspoliatus, et ante omnem discussionem penitus denudatus.

[Col. 0011D] His ergo compertis, coeperunt nonnulli metropolitani antistites, ac inferioris sacerdotii vel laici, pontificis sui tormentis compatientes, dejectionemque dolentes, rectorem sibi proprium reddi magnopere clamitare: quod Photius sentiens, persuaso imperatore, subministrante Barda, congregavit concilium quorumdam episcoporum, adulatione sibi vel timore faventium, et eumdem Ignatium deposuit et anathemate perculit, populum ab eo per hoc tanquam a damnato scindere sperans, cui tamen usque ad hoc veluti presbytero divina sacrificia conficiendi praestabat assensum. Quo gesto magis ac magis pietas fidelium accenditur, et eo constantius ab universis ovibus proprius pastor exquiritur, quo versutius lupi [Col. 0012A] crudelitas furit. Praeterea Photius in hac parte se frustratum intuens, ad sedem apostolicam mittit, cui magnus tunc decessor vester praesidebat papa Nicolaus; quatenus illa, sicut ipse sperabat, approbante vel decernente, mox omnium ora resistentium obstructa silerent, et aditus sibi progrediendi qua vellet omnes omnino patescerent; ignorans stolidus, quod apud beatum Job de Deo legitur: Qui si incluserit hominem, nemo est qui aperiat (Job XII). Cujus legationem praefatus summus pontifex suscipiens et pertractans, licet hucusque versutiarum ejus atque gestorum ignarus, pene cuncta quae ab eo acta fuerant, sagaci deprehendit acumine: et non Ignatium, ut Photius postulaverat, sed potius ipsum Photium repulit, verum tramitem justitiae sequens, misit Constantinopolim [Col. 0012B] missos, Radoaldum scilicet Portuensem et Zachariam Anagninum episcopos, atque litteras, quarum tenorem qui legerit, facilius nosse poterit: in quibus, quia et de venerandis-iconibus quaestio erat, nonnulla etiam super his conscripta reperiuntur. Pervenientibus igitur missis apostolicae sedis Constantinopolim, et concilio congregato, Graeci epistolas suscipientes, quidquid in eis erat pro Ignatio vel contra Photium inverterunt, subtraxerunt, et in consilio legi minime pertulerunt: missis Romanis quid legerent, quidve non legerent, nullatenus intelligentibus, vel etiam advertentibus, quin potius prae vi ac timore jam jamque deficientibus. Quid plura? Ignatius in medium trahitur, coram missis apostolicae sedis jam senio fessus statuitur, et denuo [Col. 0012C] damnationi submittitur, quin et sacerdotalibus infulis exspoliatur, quasi validior fieret depositio, ubi sedis apostolicae per vicarios suos auctoritas adfuisset, cum in his nec illius interfuerit auctoritas, nec missi illi vicariorum more, ut epistolae dant intelligi, fuerint destinati. Quod sedes apostolica di cens, tantam injustitiam impune deseri minime passa est, sed scribit a tali praesumptione cessandum, suoque decreto Photium non obedientem cum complicibus sacra dignitate nudat, et cum omnibus fautoribus anathema fore decernit, jam dictis missis suis primitus sententiam secundum exempla reverendae memoriae Felicis papae in Vitalem et Misenum episcopos similiter excedentes synodaliter inferens, et quam sibi fratris dejectio esset gravis, etiam filiis [Col. 0012D] suis non parcens, palam cunctis dedit intelligi. Cujus censurae Photio minime parente, sacratus fidelium catalogus magis inflammatur, et ab ejus se communione catervatim sequestrat, horrescens quod nec a tanta sede perculsus corrigi consenserit, quippe cum durior silice, etiam verbera dura impudenti fronte contempserit, quod Photius molestissime ferens acriter indignatur: et licet Bardas, Caesar postmodum factus, cujus auxilio fulciebatur, digna retributione ab imperatore Michaele fuerit interfectus, nihil tamen saevitiae suae minuit; sed alios quidem privatione honorum ac dignitatum, alios vero proscriptione facultatum damnat, hos exsilio longo et [Col. 0013A] carceribus relegat, illos tormentis diversis afficit; atque ut breviter omnia comprehendantur, nulla professio, sexus vel aetas ab eo impunita deseritur, nisi consors suae communionis inventa: adeo ut communionem ejus declinantium nonnullos, quibusdam exceptis, qui contemplationi operam dantes, clausi habebantur, abstraxerit; alios vero in monte Olympo eremiticam vitam ducentes fugaverit, eorumque tuguria seu speluncas igni perdiderit; quemdam autem sibi communicare renuentem etiam vivum ex inferiori parte usque ad dimidium corporis sepelierit: et (quod horribilius est) conciliabulum, praesidente Michaele imperatore, colligit, falsos homines quasi vicarios Orientalium sedium format, accusatores muneribus armat et [Col. 0013B] mendaciis construit, testes eos asciscit, quos et accusatores opponit. Judices nonnunquam et in accusati personam admittit, excessus quosdam quasi praefati summi pontificis fingit, impingit, et sicut putabat, damnatione simul et anathemate punit: cunctis qui aderant, exceptis perpaucis, et his fautoribus impietatis, clamantibus non esse justum, in summum et primum pontificem, et praecipue ab inferiori quomodolibet sententiam proferendi; cum id nec canon quisquam admittat, nec aliqua Ecclesiae consuetudo fieri doceat. Verum iste falsarius falsorum excessuum adversus insontem absentem et invictum, mendacem codicem compilat, mille circiter antistitum subscriptiones falsas interserit, sibi nemine prorsus consentiente vel conscribente ex illa [Col. 0013C] numerosa episcoporum multitudine, nisi uno et viginti praesulibus. Unde jam profusius sancti habitus viri eum fugiunt, et quasi squalorem quemdam declinant, alterum Dioscorum hunc appellantes, et praecursorem Antichristi, imo ipsum Antichristum existimantes, quem scilicet hominem peccati filiumque perditionis Apostolus appellasset, qui profecto extolleretur supra omne quod dicitur Deus aut quod colitur (II Thess. II). Caeterum construit et aliam technam hic perversorum dogmatum cultor, et persuadet imperatori praecipere neminem testamentum facere, vel per alterius, nisi per Photii manus suas eleemosynas erogare: quod non ob aliud adinvenit inventor malorum, nisi ut cum acciperet et erogaret substantias divitum, proprias a minus curiosis erogasse [Col. 0013D] putaretur, ac per hoc a cunctis quasi dapsilis et munificus amaretur; simul etiam ut saltem per hoc omnes ei coacti communicarent, quandoquidem conspicerent, nec ipsa se animarum suarum remedia posse, nisi per manus ejus saltem in ipso mortis articulo positos operari. Praeterea et aliud iniquitatis suae retiaculum, quo mentes simplicium caperet, texens, quotquot ad exteriorem ab eo disciplinam instruendi veniebant, proprio scripto spondere cogebat se secundum fidem Photii de caetero credituros; quasi duae fides essent, una scilicet Christi, et altera Photii: et hoc nihilominus callide molitus, ut communionis suae quoscunque vel quomodocunque laqueis irretiret; et esset impossibile se unquam evelli, [Col. 0014A] quem nimirum constaret tot fixis haerere radicibus, dum his nec aliam fidem, nisi quam ipse teneret, habere quoquo modo licuisset: quod maximum scandalum mortalibus excitavit, dicentibus: Itane, si Photius haeresiarcha fuerit, debent filii nostri aut fidei catholicae desertores esse, aut juramenti vel sui chirographi transgressores? erant enim inter eos nonnulli clarissimis natalibus oriundi: nam et ante annos aliquot idem Photius duarum unumquemque hominem animarum consistere praedicabat. Qui cum a Constantino philosopho magnae sanctitatis viro, fortissimo ejus amico, increpatus fuisset dicente: Cur tantum errorem in populum spargens, tot animas interfecisti? respondit: Non studio quemquam laedendi, talia, inquit, dicta proposui, sed probandi quid patriarcha [Col. 0014B] Ignatius ageret, si suo tempore quaelibet haeresis per syllogismos philosophorum exorta patesceret, qui scilicet viros exterioris sapientiae repulisset: verum ignoravi me sub hujus fomite propositionis tot animas fore laesurum. Ad quod ille: O sapientia mundi quae infatuatur et destruitur! Jactasti sagittas in multitudinem copiosae turbae, et ignorasti quemlibet ex his omnibus vulnerandum. Certe omnibus liquet, quia sicut oculi, quantumlibet sint magni et aperti, si fumus palearum interjacuerit, videre ultra non possunt; ita oculi sapientiae tuae, quantumlibet sint magni et patuli, avaritiae tamen et invidiae fumo penitus obcaecati, tramitem justitiae videre non possunt; ac per id verum est quod dicis, neminem ictu tuo putasse esse laedendum, cum sic [Col. 0014C] obcaecatum sensum praedictis adversum partriarcham passionibus habens, nec quid emiseris praevidisti.

Interea occiditur Michael, remanet singularis in imperio Basilius. Unde et nuncupatur ab omnibus monocrator. Incipit inquirere et investigare quodnam fuerit sedis apostolicae judicium vel decretum tam super Iconomachis, qui sensim contra sacras imagines garrire rediviva praesumptione videbantur, quam super Ignatio vel Photio promulgatum. Qui cum ei responsum esset apostolicam sedem ab undecima indictione, sicut ab olim in throno Constantinopolitano Ignatium stabiliisse, Photium vero nullius clericalis ordinis dignum aliquo modo censuisse, atque super his innotescendis diversa [Col. 0014D] scripta Constantinopolim, ac per omnes orbis terrarum terminos direxisse; protinus eadem scripta curioso satis intentu requirit, et inventa ubi a Photio profundius obruta consistebant, prae oculis veluti specula ponit, et horum lectione magistra, quae ab eadem summa sede decreta fuerant, celeri consummat effectu: id est, et Photio sacro ministerio post depositionem irregulariter abutenti, throno Constantinopolitano cedere persuadet, et Ignatium hunc recipere adhortatur. Verum quia et Ignatius thronum quo praejudicialiter fuerat expulsus, absque iterata potioris sedis, id est, primae auctoritate non recipere proposuerat, et imperator tantum (proh nefas!) et ubique dispersum a Christi Ecclesia [Col. 0015A] generali satagebat eradicare sententia, visum est utrique, Romam, et ad tria patriarchia fore mittendum Orientis, et a Roma quidem decreta dispensatoria, et sicut erant culparum causarumque discretiones, ita et poenarum qualitates judicandarum, necnon et personas vice fungentes apostolica postulandum; a thronis autem Orientalibus consensus nihilominus et personas ducendum. Sane notandum, quod caeteri throni nil, inter Agarenos positi, super hoc negotio sumpsere laboris; sed post Constantinopolim venientes, quod a sede apostolica fuerat elaboratum atque decretum, reverenter admittunt, et praeconiis miris attollunt, atque huic addendum minuendumve nil omnino decernunt. Mittitur itaque Romam a parte quidem Ignatii, Joannes metropolita [Col. 0015B] Silei., qui et Perges Pamphyliae praeerat Ecclesiae; a parte vero Photii Petrus metropolita Sardensis, qui contra Ignatium cum jam memorato Gregorio auctor factus fuerat ecclesiasticae scissionis: porro a principe destinatur regius spatharius, Basilius nomine, qui inter utramque partem coram sede apostolica medius haberetur, et fidelis eorum quae sedes eadem decrevisset auditor et nuntius: sed Petrus quidem, licet nova navi, et quam ipse sibi elegerat, veheretur, naufragium simul et mortis periculum pertulit; et qui navim Christi, hoc est, Ecclesiam sciderat, navis suae scissionem non inconvenienter incurrit. Caeteri sane legati Romam pervenientes, epistolas et profanum codicem, in quo continebantur gesta conciliabuli, quae Photius [Col. 0015C] adversus apostolicae memoriae papam Nicolaum falso fuerat commentatus; atque omnia quae crebro memorato eximio praesuli destinata fuerant, quia ille ad meliorem vitam migraverat, tibi praeclaro successori ejus, domine junior Adriane, praesul eximie sedis apostolicae, gubernacula egregie moderanti praesentant. Qui accingens sicut vir lumbos tuos, et Danielis pueri spiritum [al., et decessoris pii zeli spiritum, etc.] sumens, et nec ad dexteram, nec ad sinistram a via regia declinans, quae ille decreverat decrevisti, et quae statuerat statuisti, atque omne providi patris edictum pius haeres exsecutus, injurias propriae sedis protinus vindicasti. Nam synodo mox apud beatum Petrum collecta, profanum codicem illum cremari censuisti, et ita fieri apud Constantinopolim, si quae exemplaria [Col. 0015D] ejus ibidem invenirentur, jure mandasti; quod et factum est, et auctorem ejus pro tanta temeritate denuo damnans, hujus paria occultantes censura simili sequestrasti. Missisque cum auctoritate apostolica vicariis et epistolis decretalibus, jussisti fieri Constantinopoli synodum, pro multis quidem necessitatibus Ecclesiae, sed pro his praecipue quae hucusque breviter adnotata sunt, quaeque in hujus synodi gestis inveniuntur, in qua scilicet Photius ob id etiam specialiter condemnatur, quoniam depositionem vel anathema praesumpsit in sanctae memoriae papam Nicolaum nominare. Facta est igitur [Col. 0016A] haec sacrosancta synodus anno imperii Basilii pii principis tertio, quae universos patriarchales thronos, sicut aliarum ulla in eorum loci servantibus praesules habens, universalis non inconvenienter ab omnibus appellatur. Universalis est enim: primo quia catholica fides in ea et sanctae leges, quae non solum a sacerdotibus, sed et ab universis Christianis coli debent et venerari, contra hostes earum consona voce defenditur; deinde, quia cum Christus in corpore suo, quod est Ecclesia, tot patriarchales sedes, quot in cujusque mortali corpore sensus locaverit, profecto nihil generalitati deest Ecclesiae, si omnes illae sedes unius fuerint voluntatis, sicut nihil deest mortui corporis, si omnes quinque sensus integrae communisque fuerint sanitatis. [Col. 0016B] Inter quas videlicet sedes quia Romana praecellit, non immerito visui comparatur: qui profecto cunctis sensibus praeeminet, acutior illis existens, et communionem, sicut nullus eorum, cum omnibus habens. Tertio, quia cum Photius tot excessuum suorum morbo universam Ecclesiam maculaverit, universalis curatio adhibita est, ut totum curaretur quod totum fuerat maculatum. Nam tantum hujus ambitionis pullulavit longe lateque temeritas, ut mox Hierosolymis quidam laicus nomine Salomon, extemplo clericus factus, sit ordinatus antistes; quod nunquam factum est etiam ab ipso Jacobo, qui primus illic episcopus exstitit nisi postquam Photius noviter in clero plantatus, et confestim praesul factus auditus est. Apud Constantinopolim autem [Col. 0016C] nonnulli ex tunc laici etiam virtutibus operam tribuebant, tantum ut ad hanc sacram possent pertingere dignitatem: at ubi compotes fieri nequiverint, mox continentiae frenis laxatis, in suis voluptatibus [al., voluntatibus.] ire coeperunt, et quod non sanctitatis, sed avaritiae cultores existerent, protinus ostenderunt; adeo ut diversis modis a Romanis missis horum quidam obtinere tentaverint, ne regula promulgaretur, quae tunc de non repente saecularibus in sacerdotium provehendis in hac eadem synodo promulgata est. Praeterea penes Alexandriam et Antiochiam in tantum radix hujus pestis excrevit, ut a tempore promotionis crebro dicti Photii hactenus evelli non possit. Nec fatendum creditur, quod tunc universalis jure diceretur, si pro fide celebrata consisteret, cum [Col. 0016D] et in hac nonnulla quae ad fidem pertinent, sint definita, et in caeteris universalibus conciliis multa disposita inveniantur quae ad fidei doctrinam non pertinent, quod non minus in fide quam in legis praevaricatione peccent ex concilio Constantinopolitano acta [a 1Kb] ; quamvis non minus in sanctas regulas quam in catholicam fidem delinquatur, et diabolus non pro fidei pravitate, sed ob perversitatem operum perpetuo maneat condemnatus. Nam sicut unicuique sine fide impossibile est placere Deo (Hebr. XI), ita et fides, si non habeat opera, mortua est in semetipsa (Jac. II); ac per hoc hujusmodi fidei cultores, [Col. 0017A] sicut scriptum est, confitentur quidem se nosse Deum, factis autem negant (Tit. I); et ideo sicut rectae fidei sinceritatem maculantes, ita sanctae regulam justitiae violantes, ab omnium sunt unanimitatis aequo libramine corrigendi, vel certe justa sententia puniendi: sicut e contra non solum rectae fidei, verum etiam sancti operis strenui custodes ab omnibus sunt laudandi, et digna praemiorum coelestium sorte ditandi.

Porro proprium nomen hujus rite quaerimus synodi. Nam si hydrae ac hippocentaurorum, qui non sunt, utique nomina dicuntur, quanto congruentius hujus synodi nomen sciri debet, quae utique est, ne videlicet nomine carens, comparetur rebus in maris profundo positis, quae quidem sunt; sed quia ad [Col. 0017B] notitiam hominum non pervenerunt, hactenus nomine carent. Itaque si synodus tantum dicatur, non proprie dicitur: habet enim hoc nomen commune cum aliis numerosis conciliis, si synodus universalis appelletur. Nec sic de hac quod singulariter possidet praedicabitur, nam hoc nomine cum generalibus septem synodis utitur. Porro si synodus Constantinopolitana dicatur, non dicetur proprie; sunt enim et aliae Constantinopolitanae synodi. Jam vero si synodus universalis Constantinopolitana et octava vocetur, nec sic definitive nomen ejus praedicabitur; non enim est octava, sed quarta synodus earum quae Constantinopoli universaliter celebratae sunt. Nuncupanda est ergo sine omni contradictione synodus universalis octava, ut et appellatio quam cum septem [Col. 0017C] aliis conciliis sortita est, non celetur, et nomen proprium, quod singulariter possidet, designetur.

Igitur cum haec celebraretur venerabilis synodus, accidit me famulum vestrum missum a Ludovico piissimo imperatore cum duobus aliis viris insignibus interesse, ferentem etiam legationem ab apostolicis meritis, decorato praesulatu vestro, causa nuptialis commercii, quod efficiendum ex filio imperatoris Basilii, et genita praefati Dei cultoris Augusti, ab utraque parte sperabatur simul et parabatur. In tam enim pio negotio, et quod ad utriusque imperii unitatem, imo totius Christi Ecclesiae libertatem pertinere procul dubio credebatur, praecipue summi pontificii vestri quaerebatur assensus. Dei ergo nutu actum est ut tanti negotii cum loci servatoribus apostolicae [Col. 0017D] sedis et ipse fine gauderem, et veniens fructuum in exsultatione portarem manipulos, qui per septennium ferme pro eo indefesse laboraveram, et per totum orbem verborum semina sedulo scribendo disperseram.

Nam pene omnia quae ad praesens negotium pertinent, quaeque a sede apostolica Latino sermone prolata sunt, sive quae in hujus synodi codice, sive quae in aliis voluminibus continentur, ego summis pontificibus obsecundans, decessori scilicet vestro ac vobis exposui, et postmodum Constantinopoli pro praedicta causa repertus, non pauca in his vestris loci servatoribus, ut ipsi quoque testantur, solatia praestiti, qui etiam diversos hominum [Col. 0018A] eventus considerans, gesta hujus synodi, quae apostolicae sedis loci servatores in uno volumine secum portaturi conscripserant, in altero codice transcripta Romam usque deferre proposui. Unde factum est ut eisdem loci servatoribus in praedones incidentibus, et codicem ipsum cum omnibus supellectilibus suis amittentibus, ego codicem quem detuleram Romam, vexisse dignoscerer, quem sanctitas vestra grato suscipiens animo, mihi ad transferendum in Latinam tradidit dictionem ad quod opus ego idoneum esse me denegavi, licet in interpretandis ex archivo in Romanum sermonem scripturis praesenti tempore quoddam conamen arripere nitar, et nonnulla jam ad aedificationem plurimorum, et praecipue vestri decessoris hortatu interpretatus edidisse dignoscar. [Col. 0018B] Verum vicit jussio tanti pontificis, dum non deest obedientia prompti ministri. Interpretans igitur hanc sanctam synodum, verbum e verbo, quantum idioma Latinum permisit, excerpsi; nonnunquam vero manente sensu, constructionem Graecam in Latinam necessario commutavi. Rara praeterea interpreti doctiori enucleanda servavi; quaedam etiam sicut mihi nota erant, nimirum qui tam Romae quam Byzantii positus, in cunctis his sollicite laboravi, scholiis in marginibus codicis exaratis adnotavi, vel etiam, sicut mihi visum est; explanavi. Sane et hoc notandum quia quaedam scripturarum, quae super his a sede apostolica Constantinopolim missae sunt, deficientibus urbis ejusdem interpretibus, non ex toto recte translata in Graecitatem [Col. 0018C] inveni; quorum ipse nonnulla, et quantum angustia illic morandi permisit temporis, emendavi; partim vero ut reperi hactenus incorrecta reliqui.

Ad extremum plane monendum est, et pro futurorum cautela temporum arctius memoriae commendandum, ne forte procedente tempore in Graecis codicibus reperiatur huic sanctae synodo quidquam a Constantinopolitana suatim additum vel mutatum, nihil minus vel amplius in eadem synodo definitum fuisse, nisi quae in Graeco ejusdem synodi actionum codice in Romana Ecclesia scripta reperiuntur, et in Latinitatem fideli satis stylo translata, in archivo ejusdem Ecclesiae recondita comprobantur, quaeque omnium patriarchalium sedium loci servatorum, et ipsorum quoque imperatorum atque cunctorum antistitum [Col. 0018D] subscriptionibus roborata, et nunc usque signata consistunt. Sane epistolae tam synodi quam patriarchae et imperatorum ad Romanum pontificem missae, quae in codicis actionum ipsius synodi calce habentur insertae, reverenti sunt cultu recipiendae. Nam a totius synodi consensu, dum adhuc ageretur, decretae sunt et expositae. Cur autem ista praemiserim, breviter adnotabo. Siquidem cum rex Vulgarorum cum propria gente Christi fidem suscepisset per hominem Romanum, id est, quemdam presbyterum Paulum nomine, documentum atque mysterium propositum habuit a sede apostolica, non modo fidei regulam, sed et sanctae legis sumere disciplinam: quod et fecit, non solum a praefato presbytero, [Col. 0019A] verum etiam per divinam revelationem instructus; quae sic temporum qualitatem discrevit, ut postrema in priorem reformaret statum et ordinem. Nam tota Dardania, Thessalia, Dacia, et utraque Epirus, atque caeterae regiones juxta Istrum fluvium sitae, apostolicae sedis vestrae moderamine antiquitus praecipue regebantur et disponebantur. Sed postquam imperatores Romanorum, qui nunc Graecorum appellantur, variorum fautores vel incentores effecti errorum, sanctam Christi Ecclesiam diversis haeresibus scindere minime formidaverunt, scidit Deus imperium eorum, et in Occiduis partibus paulatim regnare, superno decernente judicio, cessaverunt, donec Romanos pontifices suis pravitatibus incurvare conantes, nec valentes, ac [Col. 0019B] per hoc multiplicibus poenis afficientes, Hesperiae potestatem jam prorsus amitterent, Occidentis etiam amisso imperio, nihilominus Romanis pontificibus, quia jam jubere nequeunt, suadere nituntur; suis laesis favorem sensibus accommodandum. Sed quia isti cum Petro super petram verae confessionis stantes, pestiferam suggestionem audire possunt, obaudire non possunt, mox illi quoniam aliter eos laedere nequeunt, patrios et antiquos terminos transferunt, privilegia sedis apostolicae corrumpunt, et pene omnia jura disponendarum dioeceseon auferunt, atque suis haec fautoribus consentaneis et sectatoribus conferunt; cum quibus etiam jus, quod sedes apostolica super praedictas regiones habuit, quia juxta se sitae videbantur, usurpant, et Constantinopolitanae [Col. 0019C] dioecesi nequiter applicant; cum beatus papa videatur dicere Innocentius ad Alexandrum Antiochenum inter alia scribens: Non ergo visum est ad mobilitatem necessitatum mundanarum, Dei Ecclesiam commutari, honores aut divisiones perpeti, quas pro suis causis faciendas duxerit imperator; sed his nec ipsi diu fruuntur, siquidem jam memorata Vulgarorum gens protinus irruit, et universa circa Danubium occupat: sicque Graeci principes, quod sedi subripiunt apostolicae, in duplum quodammodo et secundum legem resarcinant: nam cum jure dioeceseos usurpatae etiam sua, id est imperii proprii partem potestatis amittunt. Verum tandem aliquando volens omnipotens Deus, qui olim filios Israel etiam post triginta et quadringentos annos ab affligentium [Col. 0019D] pressuris eripuit, salubremque doctrinam edocuit, has etiam regiones cum populo suo ad rectum fidei tramitem aequamque justitiae normam perducere, inspiravit jam memorato principi Vulgarorum, per merita Petri, cujus in arcto situs interventionem sibi apud Deum adesse precatus est, sicque de numerosis cuneis hostium triumphavit, mittere Romam, et a sede apostolica fidei et sanae traditionis postulare doctrinas; quod pius princeps non segnis exsecutor effecit, et mittens ad apostolicam sedem cui decessor vester tunc papa egregiae sanctitatis praesidebat Nicolaus, et non solum dogmata orthodoxae fidei, verum etiam sanctae vitae disciplinam ab ea, quin et ad utrumque idoneos institutores expetiit, et [Col. 0020A] accepit, Paulum scilicet Populoniensem et Formosum Portuensem, sanctae conversationis antistites. Qui ad principem pervenientes, totamque jam memoratorum Vulgarorum patriam, cujus supra partes commemoravimus, peragrantes, terram cordium linguae vomere praescindendo, et Christum, exstirpatis errorum vepribus, in hominum mente plantando, fluentisque sacri baptismi rigando, atque impositione manuum suarum super capita fidelium, et Deo dicata templa vel altaria incrementum perfectionis per sanctum Spiritum invocando, dum apostolicus ille pontifex, et ut ita dicatur, coelestis homo et terrestris angelus superstes habitus est, minime cessaverunt. Ad cujus imitationem eadem agi strenue, tu successor ejus almae ac summae magnitudinis [Col. 0020B] praesul, medullitus anhelasti, et in his consummandis satagere non cessasti. In tantum autem pietas creverat principis, et abundabat circa beatum Petrum venerationis affectu, ut quadam die manu propria capillos suos apprehenderet, et contemplantibus cunctis, se Romanis missis tradiderit dicens: Omnes primates et cuncti populi Vulgarorum terrae cognoscant, ab hodierno die me servum fore post Deum beati Petri et ejus vicarii.

Quae Graeci de die in diem audientes invident, et tantae gloriae avidi, ut eum possit a Romana sede avertere, diversa requirunt ingenia, munera post munera numerosa mittentes, et sophistica ei argumenta creberrime proponentes. At ille ut columna mansit immobilis, donec eorumdem Graecorum fraude [Col. 0020C] deciperetur, scribentium ei, atque dicentium: quod de patria illa utrum Romano an Constantinopolitano pontifici subdi debeat, inter vicarios Romanos, patriarchamque Ignatium Constantinopoli disceptatio fuisset canonice ventilata; et conjunctis Romanis Orientis sedium loci servatores judicaverint Vulgarorum dioecesim urbi fore subjiciendam, cui ante Vulgarorum adventum subdebatur: cum alia sit in mundanis negotiis, alia in ecclesiasticis dispositio juris; et quamvis regio illa Graecis fuerit antea subdita, nullum tamen in ea sibi jus vindicare legitime potuerunt, quam armis olim amissam per tot tempora bellando recipere non valuerant: quamvis et priusquam Graecis fuerit subdita, Romani hanc possedisse patescant, nec illam Graeci, ut supra monstratum est, [Col. 0020D] tenuisse memorentur, nisi dum sceptris Romanicis potirentur. Quanquam etsi huic Graeci principes regioni, quantum ad rempublicam attinet, dominati sint, non tamen praejudicare possunt Dei Ecclesiae juri, quae quantumlibet illi cum diversis nationibus conflictantes, sive victi, sive victores exstiterint, non novit nisi charitatem et pacem. Unde quidam magistrorum ejus exclamat: Si quis videtur contentiosus esse, nos talem consuetudinem non habemus, neque Ecclesia Dei (I Cor. XI); licet hoc ipsum an loci servatores Orientis decreverint, nullis certis probetur indiciis. Quamvis enim Romani loci servatores et Vulgarorum missi cum imperatore, seu patriarcha, necnon et Orientis loci servatoribus convenissent, [Col. 0021A] his tamen omnibus in uno conclavi positis, nulli deforis venienti patebat aditus, nisi cui vel imperator vel patriarcha forsitan permisisset. Unde factum est ut quidquid Romani assererent, nec Orientis loci servatores, nec Vulgares missi intelligerent: et rursus quidquid Orientales dicerent, nec Romani loci servatores, nec Vulgarorum missi cognoscerent. Dum videlicet nullus adesset, nisi unus imperatoris interpres, qui nec Romanorum, nec Orientalium loci servatorum voces aliter audebat edere, nisi ut jam imperator ad subversionem Vulgarorum imperarat; excepto quod datum est missis Vulgarorum quoddam scriptum Graecis verbis et litteris exaratum, continens quasi loci servatores Orientis inter loci servatores Romanos et patriarcham [Col. 0021B] Ignatium arbitros [f. arbitri] existentes, judicaverint, Vulgarorum patriam quae in Illyrico constituta est, dioecesi Constantinopolitanae subjiciendam, cum ab olim in utraque Epiro, Dardania, Dacia, Thessalia et caeteris in Illyrico sitis provinciis semper sedis apostolicae dispositio facta clareat, sicut diversae pontificum Romanorum a Damaso papa per easdem provincias missae testantur epistolae, et has Graecorum principes sola vi, faventibus sibi Constantinopolitanis praesulibus, causa duntaxat quam superius adnotavimus, exhortans, ab apostolica sede subegerunt. Super quibus recipiendis ideo apostolica sedes nullam reperitur fecisse querelam, quoniam mox has, ut praedictum est, saepe memorata Vulgarorum natio adit, et sibi jure potestatis [Col. 0021C] omnia vindicat. At ubi religio redit, confestim et dioeceseos fas sedi propriae reformatur. Haec cum Romani, et his similia, loci servatores summatim Graecorum locutiones advertentes, assererent, etiam hoc persecuti sunt, dicentes: Omnibus liquet, neque nos, neque loci servatores Orientalium sedium causa vindicandarum quarumlibet dioeceseon veniendi Constantinopolim invitatos, sed controversiam, pro qua disponenda et definienda, vel a piis imperatoribus expetiti, vel a praesulibus nostris destinati sumus, Deo auctore, sane dissolvimus, et propria singuli subscriptione signavimus: super dioecesi autem Illyrici, quam sedes apostolica jure prisco et impraesentiarum sibi a possessoribus ejus reddito nunc quieta retentione possidet et regulariter [Col. 0021D] utitur, eadem principalis sedes neque pulsata est, neque ut pro ea mitteret, altercandum ullo modo provocata; sed neque nos personas advocatorum vel assertorum ejus assumimus, neque quid illa si adesset, responderet objectis, agnoscimus; quippe qui nihil hinc ab ea in mandatis accepimus, ac per hoc disceptare non jussi quidquam non possumus; verum nec loci servatores Orientis judicium se personas assumpturos in controversiis, in quibus ab utraque non sunt parte judices appellati vel electi, conjicimus, praesertim cum Apostolus perhibeat: Mediator, inquiens, unius non est; et sacri canones non quorumcunque, sed electorum judicum sententiam minime spernendam edoceant, et quidam [Col. 0022A] probabilium Patrum dicat: Justus mediator non est, qui sic unam partem audit, ut alteri parti nihil reservet. Haec itaque diximus, intentos reddere studiosos curantes, ne forte processu temporis quidquam de subjicienda Constantinopolitanae dioecesi Vulgarorum terra statutum vel definitum ab universali et octava putetur synodo, vel actionum illius codici a Graecis hinc aliquid adjici praesumatur. Nam familiaris est illis ista praesumptio, et singularis quodammodo ambitionis indicium: siquidem in secunda synodo contra statuta magnae Nicaenae synodi, et sanctorum decreta praesulum Romanorum, Alexandrinae privilegia sedis Constantinopolitano contulere pontifici; et quaedam penes illos reperiuntur capitula regularum, quae illi quidem tertiae [Col. 0022B] dicunt existere synodi, cum apud Latinos nec in vetustissimis inveniantur editionibus. In quartae quoque synodi quibusdam codicibus quoddam de privilegiis Constantinopoleos ostendunt capitulum, quod inter canones ejusdem synodi ab universa Ecclesia veneratos, nec Latinitas, nec alia lingua sub sole recipere comprobatur. Quodque licet ab Anatolio, et imperatore, vel fautoribus eorum, post omnia gesta synodi et prolatos canones in absentia Romanorum loci servatorum clam depromptum exstiterit, mox tamen ibi ipsum ab eisdem loci servatoribus est repulsum, et a sede apostolica, quae ut eadem synodus fieret sola decrevit, solaque jus habuit eos recipiendi quos synodica decreta protulerant, non solum non admisit, verum etiam continuo respuit; quodque [Col. 0022C] Anatolius vel imperator, quia ut firmaretur a sede apostolica, cui tunc magnus praesidebat Leo, impetrare non potuit, in ejus positum potestate confessus est. Nihilominus et alia ostendunt regularum numerosa et praesumptuosa satis capitula, priscae traditioni penes omnia valde contraria, quae a sexta falso perhibent synodo promulgata; cum sexta synodus nullam protulerit praeter fidei regulam: sed quas ejus asseverant regulas, longe post sextam synodum ab ipsis constat esse penes se privatimque depromptas. Porro in septimae synodi codice, quia saepe contra canones Constantinopoli ex neophytis antistites provehuntur, et eo tempore Tarasius ex laicis patriarcha fuerat ordinatus, ita epistolam beatae recordationis papae [Col. 0022D] Adriani existimant transcribendam, ut nihil in ea ex his quae ad praedictum praesulem vel contra neophytos idem pontifex sanctissimus scripserat, vel scriptum, vel translatum Graece reperiatur. Sic igitur Graeci, accepta occasione celebratorum universalium conciliorum; frequenter egisse clarescunt, et nunc minuendo, nunc addendo vel mutando, nunc in absentia sociorum, nunc in abscondito angulorum, nunc extra synodum, nunc post synodum, astutia sua, imo fraude communibus sanctionibus abutuntur, et ad suos libitus cuncta quae sibi visa fuerint, etiam violenter inflectunt. Itaque quidquid in Latino actionum octavae synodi codice reperitur, ab omni est [Col. 0023A] fuco falsitatis extraneum; quidquid vero amplius sive de dioecesi Vulgarica, sive aliunde in Graeco ejusdem synodi codice forsitan invenietur, totum est mendacii venenis infectum. Denique disceptatio, quam coram imperatore, vicariis et Vulgaribus, tantum super Vulgarum terra supra fuisse significavimus actam, post synodum consummatam, canonesque in viginti prolatos et septem tantum capitulis atque terminum fidei depromptum, et omnia haec in quinque codicibus scripta sive compacta, et omnium subscriptionibus roborata, sed et ipsos codices plumbea bulla munitos, atque sigillatim loci servatoribus traditos, [Col. 0024A] patriarchalibus sedibus deferendos, effecta est. Ne ergo Graecorum suatim astutia, quin potius dolositas etiam circa praesentem synodum agat: haec me admonendi causa dixisse sufficiat. Caeterum bene novi quod juxta Proverbiatorem, Frustra jactatur rete ante oculos pennatorum (Prov. I). Unde quisquis sapientiae ac prudentiae pennis ad alta sustollitur, omnes insidiarum muscipulas, quae a Graecis in infimis tendi poterunt, alto contemptionis saltu transcendet. Divinitas apostolatum vestrum per multos annos servare dignetur, domine beatissime papa.



[a 1Kb] BREVIS COMPENDIOSUS MONUMENTORUM
[Col. 0023]

A sancta et universali synodo VIII per singulas ejus sacratissimas actiones facta pro catholica Ecclesia, id est, pro apostolicis et orthodoxis dogmatibus, et ipsius saluberrimo statu.

[Col. 0023B] Prima quidem actio continet praefationem et sessiones, synodi praeceptionem, patriarchalium personarum ingressionem, male tractatorum episcoporum, hortatum Romanorum vicariorum, eos ad sedendum jubentem: epanagnosticum ab imperatore missum, assertionem vicariorum et principum, interrogationes Bahanis patricii et praepositi, et responsiones Romanorum vicariorum, epistolam Adriani papae ad Basilium imperatorem, gratiarum actiones synodi post lectam epistolam, Theodosii patriarchae Hierosolymorum epistolam ad Ignatium patriarcham, approbationes commendatitiarum epistolarum, libellum Romanum, interlocutionem praefati Bahanis, laudes libelli, definitionem Thomae Antiocheni et Eliae Hierosolymitani [Col. 0023C] vicariorum capitulatim, secundum statuta papae Nicolai factam approbationem definitionis, interrogationes senatus pro Photio, et responsiones vicariorum: harum approbationem, gratiarum actiones et laudes.

Secunda vero continentur actione sessio synodi, ingressio episcoporum qui ceciderant, libellus eorum, interlocutio vicariorum Romanorum pro libello Romano scribendo, lectio et scriptio ejusdem libelli, receptio episcoporum, ingressio presbyterorum, diaconorum, et subdiaconorum, cum libello poenitentiae, et horum scripti ab eis Romani libelli receptio: epitoma, eorum qui ceciderunt laus cum interpretationibus versuum.

Tertia autem actione habetur sessio synodi, suggestio [Col. 0023D] Metrophanis et quorumdam coepiscoporum ejus pro legendis epistolis imperatoris Basilii, et Ignatii patriarchae, Romam missis, exactio vicariorum pro efficiendo Romano libello, aliqui episcopi, qui interim hoc agere renuerunt, sed postea perege [Col. 0024B] runt: epistolae imperatoris praedicti et Ignatii patriarchae ad Nicolaum papam, epistola Adriani papae ad Ignatium patriarcham per Donatum et Stephanum episcopos, et Marinum diaconum; gratiarum actiones et laudes et versus.

Quarta praeterea refertur actione sessio synodi, relatio de Theophilo et Zacharia dudum episcopis: interlocutio senatus, Metrophanis metropolitae ac Romanorum vicariorum: ingressio Zachariae ac Theophili in sanctam synodum, et altercatio ipsorum et Romanorum vicariorum: epistola Nicolai papae ad Michaelem imperatorem per Radualdum et Zachariam tunc episcopos destinata: interlocutio judicum, et epistola ejusdem pontificis praefato imperatori per Leonem a secretis transmissa; interlocutio [Col. 0024C] Theophili dudum episcopi, et Theodori metropolitae Cariae; epistola papae Nicolai ad Photium per Leonem a secretis: exhibitio non recepti Photii a patriarchiis: memoria libellorum a Zacharia et Theophilo Romae factorum: preces cum laudibus.

Porro quinta continetur actione sessio synodi copiosior, annuntiatio Pauli chartophylacis, Zachariam sive Photium adesse nuntiantis: missio hominum vicariorum cum imperiali homine ad eum, et ipsius cum ipsis sermocinatio; lectio sermonum Photii, et dictatus ad eum synodi per Eliam syncellum; lectio vocis Photii; acclamatio synodi ad Photium: ingressio Photii, et quis esset, et si reciperet constituta Patrum. Vicariorum percunctatio Romanorum, silentium, et tandem locutio Photii ac Orientalium: [Col. 0024D] vicariorum responsio, hortatio Romanorum vicariorum: sed rursus Photius tacet; lectio epistolarum Nicolai papae, quae lectae sunt in quarta actione: sed Photius iterum silet, ante quem et altera Nicolai papae legitur epistola sibi per Radualdum et Zachariam [Col. 0025A] missa: allocutio Eliae vicarii Hierosolymitani; allocutio Romanorum vicariorum; quae lecta sunt approbantur; hortatio Romanorum vicariorum et Bahanis patricii ad Photium, et ejus responsio. Item Bahanes admonet, et Photius tacet, et sibi datis induciis, egreditur, et saepe dictus Stephanus laudat.

Jam vero sexta scribitur actione sessio synodi, pronuntiatio Metrophanis metropolitae Smyrnae, epanagnosticum Romanorum vicariorum; intromissio episcoporum Photii, ante quos lectae sunt epistolae papae Nicolai ad Michaelem imperatorem et Photium per Leonem a secretis missae, quasque quarta continet actio: acclamatio Eliae syncelli, disputatio imperatoris Basilii et Euchemonis ac reliquorum Photii [Col. 0025B] episcoporum: assertio Zachariae Photii episcopi, et disputatio imperatoris cum episcopis partis Photii: locutio Eulampii, et indignatio Romanorum vicariorum; imperatoris verbum, et requisitio episcoporum ab Ignatio consecratorum, a Romanis vicariis cum eis loquentibus: contradictio Metrophanis metropolitae Smyrnae adversus praescriptum Zachariam, sermo Romanorum vicariorum et admonitio imperatoris ad schismaticos: similiter Romanorum vicariorum et caeterorum ad eosdem iterata imperatoris admonitio, simul et laudes.

Septima sane actio indicatur convenientium sessio, ingressio Photii baculo innixi, quem ab eo Marinus Romanus vicarius jubet auferri; vicariis Romanis Photium ad faciendum libellum hortantibus, [Col. 0025C] et cum omni synodo ad poenitentiam provocantibus, ille hos e contra cum suis ad poenitentiam magis impellit; cui contradicit Orientalium vicariorum sermo. Bahanis interrogatio, Photii responsio, et ejus episcoporum ingressio, synodi et Photii episcoporum intentio, allocutio ad eos imperatoris per Bahanem praepositum, et hujus cum illis altercatio, et imperatoris assertio: Photii rursus episcoporum et Bahanis dissensio, vicariorum Romanorum pro legenda epistola papae Nicolai clero missa Constantinopoleos, exhortatio; quod et factum est: item epistola papae Adriani ad Basilium imperatorem per Theognostum exarchum, et altera ad Ignatium missa: lectio epistolarum Adriani papae ad imperatorem et patriarcham per Donatum, Stephanum et Marinum [Col. 0025D] vicarios destinatarum; quae in tertia scripta sunt actione: et concilii ab eodem papa in ecclesia beati Petri collecti gestorum subscriptio papae, episcoporum, presbyterorum et diaconorum: commonitorium Romanorum vicariorum ad Photium, acclamatio Ignatii ad synodum, anathematismus Photii et partis ejus, seu praeconia et imprecationes imperatoris et synodi: ac super Photio versus.

Octava quoque memoratur actione synodi sessio, imperatoris allocutio per Bahanem, et Romanorum vicariorum pro abolendis chirographis injustis, et [Col. 0026A] horum cum actis conciliabulorum, a Photio contra papam Nicolaum et patriarcham Ignatium patratorum combustio: libellus Petri monachi, et examinatio falsorum vicariorum, et de hujusmodi beati papae Martini capitulum: allocutio Metrophanis, Theodori Crithini Iconomachi accersio, et super ipsis discussio: capitulum papae Nicolai de imaginibus, conversio quorumdam Iconomachorum, imperatoris et synodi monitis: anathematismus in Iconomachos et in Photium et partem ejus prolatus, preces et laudes.

Caeterum nona nihilominus actione continetur, post sessionem synodi, suggestio senatus annuntiantis venisse vicarium Alexandrinae sedis, cujus hortante synodo, epistola commendatitia legitur et [Col. 0026B] ipse receptus; quae acta sunt approbat, et ita sensus ejus: recitatur in scriptis examinatio falsorum testium, qui contra patriarcham juraverunt Ignatium, et horum poenitentia: inde intromissio et discussio vestimenta sacerdotalia induentium, cum essent saeculares, divina quasi celebrant mysteria: sermo Romanorum vicariorum et alter Orientalium: iterata falsorum vicariorum discussio, gratiarum actio; imprecationes et laudes, atque super Photio versus.

Porro decima continet actio synodicam sessionem, considentibus imperatoris Occidui, et principis Bulgarici missis; regulas et terminum fidei ab eadem expositum synodo: interrogatio imperatoris, et totius synodi responsio approbans [Col. 0026C] regulas lectas et terminum, imprecationes quoque ac laudes; gratifica vox imperatoris ad synodum: sermo ejusdem imperatoris, in quo episcopis bona promittit, et hortatur, ut si quis aliquid contra synodum dicere velit, sine timore fateatur; licet non esse laicis super ecclesiasticis negotiis disponendi jus, magistra ratione demonstret: monet ut schismata vitent, ut contra haereses vigilent, ut contentiones declinent ut forma sint subditis; interrogatio imperatoris, utrum synodo placeat, quod lectum est: quae omnia approbat et subscriptione firmare pollicetur: imperator post omnes episcopos se velle subscribere dicit; ordo subscriptionis, vox senatus, synodo recipere profitentis: laudes, subscriptiones [Col. 0026D] vicariorum, imperatorum et episcoporum: epistola synodi encyclica, et ad Adrianum sanctissimum papam, epistola imperatorum ad patriarchas; item epistola patriarchae Ignatii ad Adrianum sanctissimum papam, consulentis eum super tribus Capitulis: mox post synodum ejusdem sancti concilii consultu transmissa epistola imperatoris Basilii ad eumdem, epistola ejusdem beatissimi papae rescribentis ad eumdem principem.

Expliciunt capitula, quid unaquaeque synodi actio contineat, breviter indicantia.



GESTA SANCTAE AC UNIVERSALIS OCTAVAE SYNODI, QUAE CONSTANTINOPOLI CONGREGATA EST.
[Col. 0027]


ACTIO PRIMA

[Col. 0027A] Dei principale Verbum, quod ipsa Veritas est, Christus videlicet omnium nostrum Salvator et Dominus, habens nimirum universorum saeculorum in se notionem et circumplexionem, et omnia sciens antequam essent, consulens sanctae catholicae et apostolicae Ecclesiae suae, male operantium versutias praeostendit, ita dicens in Evangeliis: Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces: a fructibus eorum cognoscetis eos (Matth. VII); per quos videlicet manifeste notavit formam malignitatis et pravitatis, quae absconsa est in interiori homine: qui [a 1Kb] speciem quidem et formam pietatis demonstrant, actiones vero similes pessimis affectionibus, quae circa animam sunt, operantur. Propterea mox intulit: Nunquid colligunt [Col. 0027B] de spinis uvam, aut de tribulis ficus? Ita omnis arbor bona fructus bonos facit, mala autem arbor fructus malos facit (Matth. VII). Et ostendens quod impossibile sit ea quae alterius sunt generis in alterius transmutari naturam, continuo intulit: Non potest arbor bona fructus malos facere, neque arbor mala fructus bonos facere: omnis arbor non fructum bonum faciens excidetur, et in ignem mittetur. Itaque a fructibus eorum cognoscetis eos (Ibid.). Photius igitur est etiam temporibus nostris vir malignitate ac nequam opere plenum interiorem hominem habens, qui propter ambitum et amorem gloriae, et ut vocaretur Rabbi, bonum se esse fingebat, et habitum et formam pietatis habere simulabat. In quibus et tunc [Col. 0027C] imperantes traduxit atque seduxit; et per humanam machinationem, et regiam potestatem atque potentiam, Ecclesiam nostram obtinuit, legitimo et beatissimo summo pastore illius et sanctissimo patriarcha Ignatio inique dejecto atque expulso: sed post paululum, et mox figurata persona sublata, et hypocrisi in abolitionem conversa, declarata est rursus ex fructibus arbor etiam eisdem ipsis qui propemodum imperium retinebant, et inconsulte hunc promovere [Col. 0028A] proposuerunt, ac inutiliter et infructuose postea poenituerunt [b 1Kb] : sed et fugiendus et odiendus omnibus; quibus, qui in orbe nostro sunt, piis et industriis etiam magis effectus est, maxime autem et praecipue misericordissima principali et Dei providentia sanctae Romanorum Ecclesiae et patriarchalibus thronis qui in Oriente sunt, manifestum eum faciente per pessimos pravosque fructus, quos germinavit. Hinc ergo zelator Deus et ultionum Dominus, qui adversarios suos et contemptores auferri divinae justitiae, veluti alterum Eliam Zeloten reperiens, beatissimum papam Nicolaum excitavit in auxi ium veritatis: qui in Spiritu sancto et lupi pellem per ea quae scripsit, crebro dirupit, et interiorem insaniam et rabiem publicavit, et palam exhibuit, [Col. 0028B] Deique sermonem, qui est discretor cogitationum, et gladium spiritus opponens, confestim ac statim arborem radicitus amputavit; quippe quae neque bene plantata fuerat, neque fructus bonos emiserat: atque raptorem, et lupum, et grassatorem animarum, tanquam latronem et furem interfecit, et confusionis sacerdotes, qui cum eo erant, pariter interemit; magis autem quemadmodum alter Petrus, alterum Ananiam furtim auferentem aliena, et Spiritui sancto mentientem, suorum sententia verborum occidit (Act. X), ministrante videlicet et obsequente divinae voluntati atque decreto, Christi amico et divinitus gubernato, ac secum ferente nomen [c 1Kb] , Basilio Deo amicissimo imperatore nostro, qui universalem synodum congregans, quae visa sunt Spiritui [Col. 0028C] sancto, pie peregit, reprobato quidem et omnimodis dejecto atque abrogato eo, qui secundum antiphrascos tropum nominatus est Photius [d 1Kb] , abdicatis autem et his qui ab eo promoti sunt, et in quocunque gradu ecclesiastico consecrati: quibusdam quidem horum omni tantummodo sacerdotali catalogo privatis, eo quod redarguerint et reprobaverint etiam multum ante consecratorem suum, super his quae hunc inique ac irregulariter gerere conspiciebant: [Col. 0029A] quibusdam autem una cum ipso abdicatis simul et anathematizatis, eo quod sectatores ejus et consonantes in omnibus ipsius nequam operibus deprehensi sint: insuper et Iconomachi, qui contra sanctas et venerabiles imagines impios et laesos sensus habent; id est quod et illi existimationis et damnationis acceperunt decretum atque sententiam, corroborato videlicet et incardinato regulariter atque synodice in propria sede Ignatio, sanctissimo patriarcha Constantinopolitano, ita ut nunc divinae Scripturae compleatur eloquium, quod dicit: Perfectio rectorum deducet eos, et supplantatio reprobantium captivabit eos (Prov. I).



INCIPIT ACTIO.

In nomine Patris, et Filii, et Spiritus sancti. [Col. 0029B] Amen. Anno tertio consulatus amicorum Christi et piissimorum imperatorum nostrorum Basilii et Constantini perpetuorum Augustorum, indictione tertia, mense Octobris, die quinta, feria quarta, propositis pretiosis et vivificis lignis et intemeratis salutis nostrae Evangeliis in dextris partibus catechumeniorum [a 1Kb] nominatissimi templi sanctae ac magni nominis Sophiae: convenientibus autem Donato et Stephano, Deo amabilissimis episcopis, et Marino venerabili diacono, locum tenentibus Adriani, sanctissimi ac beatissimi archiepiscopi senioris Romae, et Ignatio honorabilissimo archiepiscopo magni nominis Constantinopoleos novae Romae, et sanctissimis vicariis Orientis, Thoma videlicet sanctissimo metropolita Tyri, locum tenente sedis Antiochiae, eo quod [Col. 0029C] eadem viduata esset Ecclesia; et Elia Dei cultore presbytero et syncello, locum tenente Theodosii sanctissimi archiepiscopi sedis Hierosolymorum. Deinde secundum jussionem amicorum Christi et piissimorum magnorum imperatorum nostrorum Basilii et Constantini, praesentibus et audientibus laudabilissimis patriciis, videlicet Theodoro laudabilissimo patricio et praeposito, Hemerio laudabilissimo proconsule ac patricio, Theophilo laudabilissimo proconsule ac patricio, Leone laudabilissimo proconsule ac patricio, Joanne laudabilissimo patricio ac logotheta exeosdromi [b 1Kb] , Leone laudabilissimo patricio et domestico excubitorum, Paulo laudabilissimo patricio et eparcho praetoriorum, Manuele laudabilissimo patricio, Theophylacto laudabilissimo [Col. 0029D] patricio, Petronace laudabilissimo patricio, et Oreste protospathario et domestico ycanatorum [parentum]. His ergo congregatis, sanctissimi vicarii senioris Romae, et Ignatius sanctissimus archiepiscopus Constantinopoleos, et honoratissimi vicarii Orientis dixerunt: Ingrediantur episcopi omnes, quoquot laboraverunt et certaverunt pro verbo veritatis, utpote consentanei Ignatii sanctissimi archiepiscopi Constantinopoleos. Et ingredientibus illis, [Col. 0030A] Nicephoro videlicet Deo amantissimo metropolita Amasiae, Joanne Deo amantissimo metropolita Silei, Niceta Deo amantissimo metropolita Athenarum, Metrophane Deo amantissimo metropolita Smyrnae, Michaele Deo amantissimo metropolita Rhodi, Georgio Deo amantissimo episcopo Iliopoleos, Petro Deo amantissimo episcopo Troadis, Niceta Deo amantissimo episcopo Cephaludii, Anastasio, [al. Athanasio] Deo amantissimo episcopo Magnesiae, Nicephoro Deo amantissimo episcopo Crotonae, Antonio Deo amantissimo episcopo Alisi, et Michaele Deo amantissimo episcopo Cercyrorum: sanctissimi vicarii senioris Romae et Orientis dixerunt: Sedeant secundum ordinem suum, quia digni sunt, et beatos et ter beatos hos aestimamus. Et sedentibus eis, [Col. 0030B] stans in medio Bahanes famosissimus patricius et praepositus, ad sanctam synodum dixit: Imperator noster sanctus epanagnosticum [c 4Kb] transmisit, et si jubetis, et placet vobis, recitetur coram sancta synodo. Sanctissimi vicarii senioris Romae ac Orientis dixerunt: Placuit nobis sermo. Et accipiens Theodorus vir devotus a secretis legit: Cum divina et benignissima providentia nobis gubernacula universalis navis commisisset, omne studium arripuimus, et ante publicas curas, ecclesiasticas contentiones dissolvendi, et procellas, quae per multos annos ex invidia odientis bonum satanae expansae sunt, in stabilem tranquillitatem per meliorem quamdam provisionem transferendi: hic quidem, munito divinitus imperio nostro semper hoc desiderium gerente, [Col. 0030C] et ita opportunum esse optime perpendente, ac ab aliis patriarchalibus sedibus vicarios adducere, propter jam dictam causam, judicante, cooperatus est intentioni gubernati divinitus imperii nostri solus infinitae potentiae rex et princeps pacis, et, ut aspicitis, consilium nostrum complevit, et in idipsum convenire atque concurrere fecit, a seniori quidem Roma episcopos duos, et diaconum unum de definitis septem, prudentia et intellectu ac vita venerabili decoratos [d 1Kb] ; ab Oriente vero protothronum Antiochiae, id est, sanctissimum metropolitam Tyri, omni reverentia plenum: a Hierosolymitana autem sancta Dei Ecclesia, sancta videlicet Sion, de qua exiit qui prophetatus est, et nova lex, et discretor omnium gentium Domini sermo, sanctissimum syncellum virum [Col. 0030D] apostolicum, et omni sapientia divina et humana refertum. Igitur cooperatione et gratia Christi universorum regis, et Dei cuncta tenentis, his, quae prava omnibus vobis esse videbantur, in directa, et asperis in vias planas, imperatoria diligentia et studio nostro translatis, commonemus et cohortamur omnes vos, fratres, ut cum multo pudore ac reverentia conveniatis ad sanctam hanc et universalem synodum, tanquam et communem, et universis aptam, [Col. 0031A] atque sine livore medelam, nullam vitiosam motionem vel affectum ferentes, nec ad contentiosam voluntatem respicientes, sed potius vinci bene, quam vincere culpabiliter ac injuste scientes. Sic enim unusquisque, qui vitiatum interiorem patitur hominem, sanitatem et aeternam salutem recipiet. At vero et ad vos ipsos acclamationem imperii nostri proponimus; quippe qui potestatem synodici judicii divinitus accepistis. Etenim vos veritatis esse ac divinae justitiae, secundum quod est possibile, dilectores et imitatores nequaquam quidem ambigimus: sed ut et Deo munitum imperium nostrum, secundum datam sibi potestatis mensuram, in ecclesiasticis negotiis nihil tacuisse patescat eorum quae debentur atque conveniunt; deposcimus et religionem [Col. 0031B] vestram, ut omnis gratiae ac odii nunc maxime superatrix efficiatur; quin potius et impassibili beataeque naturae ad personam non accipiendam, omni robore, quantum fieri potest, assimiletur; et neque personam potentis per gradum vel per amicitiam accipiat, neque pauperis misereatur in judicio: sic enim secundum consilium utique ac voluntatem Dei, atque tranquillissimi imperii nostri, pacatissima subsequetur ecclesiarum ordinatio. Et post lectionem, vicarii senioris Romae dixerunt: Ista res universalis est, et pertinens ad utilitatem Ecclesiae; et hoc recitari sanctae synodo placet, et nobis omnibus. Thomas et Elias sanctissimi vicarii Orientis dixerunt: Placuit et nobis similiter; et sacer senatus dixit: Et nobis omnibus placuit. Et surgens iterum Bahanes [Col. 0031C] famosissimus patricius et praepositus dixit: Episcopi petunt una cum senatu, ut certificentur hora ista, unde sitis, et quam potestatem, vel quales litteras habeatis. Donatus et Stephanus sanctissimi episcopi, Marinus Deo amantissimus diaconus, vicarii senioris Romae, dixerunt: Hoc nos usque nunc non invenimus in universali synodo factum, ut vicarii senioris Romae a quolibet perpendantur, utrum talem existimationem habeant. Bahanes famosissimus patricius et praepositus dixit: Et nos propter inhonorantiam apostolici throni non dicimus hoc, sed quia anteriores vestri accedentes missi, Radoaldus scilicet et Zacharias, deceperunt nos, alia in mandatis habentes et alia facientes. Sanctissimi vicarii senioris Romae dixerunt: Ergo ut omnem dubitationem emittamus [Col. 0031D] e cordibus vestris, et verbis et operibus certificemus vos, quia secundum ea quae mandata et jussa sunt nobis, ita disponemus: ecce et epistolas habemus ad imperatorem et patriarcham, et si jubetis, legentur; et rursus iidem ipsi dixerunt: Piissimus et amicus Christi imperator, et sanctissimus Ignatius patriarcha Constantinopoleos, miserunt apocrisiarios suos nobilissimos viros et fidelissimos sancti imperii sui et Ecclesiae Dei; Joannem metropolitam Silei, et Basilium spatharium amplissimum virum, ad beatissimum papam Nicolaum. Sed quoniam ille ad Dominum profectus est, suscepit epistolam Adrianus ejus successor sanctissimus papa senioris Romae, rogantes eum, ut mitteret apocrisiarios suos Constantinopolim, [Col. 0032A] quatenus error et zizania exstirparentur de ecclesia Constantinopoleos: et ecce gratia Dei venimus in conspectu sanctorum imperatorum, et reperimus in eadem sancta Constantinopolitanorum Ecclesia sanctissimum patriarcham Ignatium, et prae manibus habemus epistolam, quam transmisit imperatori sanctissimus papa Hadrianus, qui etiam potestatem nobis dedit, ut, secundum quod beatissimus papa Nicolaus disposuit de sancta Constantinopolitanorum Ecclesia, ita ordinemus, ut moderemur atque firmemus, ut nullus adversus eam pugnare possit; et ut quae ipse sanctissimus Hadrianus edidit confirmemus. Cujus enim suscepit honorem, suscepit etiam et laborem; quia propter hoc Deus posuit eum in Ecclesia sua. Ecce epistola sanctissimi papae Hadriani, [Col. 0032B] et si vultis, secundum, quod praediximus, legatur. Sancta synodus dixit: Legatur. Et accipiens Marinus Deo amantissimus diaconus sanctae Romanorum Ecclesiae, epistolam Latine legit magna voce in audientiam omnium, in Graecum eam eloquium transferente Damiano venerabilissimo regio clerico et interprete.

Adrianus episcopus, servus servorum Dei, Deo amabili ac piissimo imperatori BASILIO AUGUSTO Christianissimo et desiderabilissimo filio.

Legationis excellentiae tuae, etc. Reliqua vide inter epistolas Adriani papae II, Patrologiae tomo CXXII.

Et post lectionem epistolae sanctissimus archiepiscopus Constantinopoleos, Ignatius et omnes Deo amabilissimi episcopi cum magnificentissimis principibus [Col. 0032C] clamaverunt: Benedictus Deus, qui dignatus est, nos satisfactionem recipere perfectam de sanctitate vestra. Et post hoc sanctissimi vicarii senioris Romae et tota sancta synodus expetierunt ut legerentur Orientalium vicariorum commendatitiae litterae, ad cognoscendum unde et ipsi venerint, et quam potestatem acceperint a propriis sedibus. Et his taliter factis, stans Helias Deo colendissimus presbyter et syncellus et vicarius Hierosolymitanus in auditionem omnium dixit: Non ignorat Christi amica dilectio vestra, fratres, nec ignoravit, tam a nobis ipsis quam a dictatoribus nostris imperatoribus discens, qui sumus, unde, et quales: verumtamen ad pleniorem satisfactionem dicimus et nunc rursus ad vos. Nam sanctissimus quidem Thomas metropolita Tyri, [Col. 0032D] sicut et vobis notum est, primae sedis existens sedis Antiochiae: qua patriarcha privata, ipsum locum tenet sedis illius, usquedum fiat patriarcha in eadem sede: ob hoc non oportuit eum deferre litteras missas ab alio aliquo, cum ipse auctoritatem et potestatem haberet in eadem sede: pro eo vero quod Graece difficile loquatur, ab eo exhortatus haec nunc dixi. Ego autem, quia syncellus sum sedis Hierosolymitanae, sequens jussiones Theodosii summi sacerdotis nostri, litteras ejus prae manibus habens huc veni, quas et vos audistis. Si vero antea quidam non audierunt, et maxime propter vicarios senioris Romae, ecce praesto sunt, et legantur, quatenus singuli cum diligentia cognoscentes veritatem, certificamini. [Col. 0033A] Nos autem et aliud quid volumus ostendere Deo amicissimae charitati vestrae, quia multo tempore hic demorantes, et diutius anxiati, accepimus per supplicationem ad piissimum et sanctum imperatorem nostrum, petentes celerem absolutionem ad propria; qui cum sit compatiens et miserator, atque misericors, annuit lacrymis nostris; et volebat mox satis nobis facere, nosque celerius dimittere hinc, jussit nos denudare sibi scripto nostras super positis negotiis voluntates, et quo modo futuri eramus, venientibus fratribus vicariis senioris Romae, dicere ac judicare de ecclesiasticis causis. Nos autem Deo testimonio [a 1Kb] , qui novit abscondita hominum, et interrogat corda et renes, nihil per gratiam neque acceptationem personae probantes vel judicantes, per [Col. 0033B] scripta sensus nostros et de praepositis rebus exposuimus, quae et a nobis lecta, nunc ostendent lucidius et planius eosdem sensus nostros, atque judicia. Legantur igitur primo quae scripta sunt a patriarcha nostro, atque demum cum Dei adjutorio sensus nostros per expositas a nobis definitiones disceris. Deo amicissimi vicarii senioris Romae dixerunt: Placuit nobis. Legantur. Similiter et sancta synodus dixit: Legantur. Et accipiens Stephanus Deo amicissimus diaconus sanctae Constantinorum Ecclesiae et devotus notarius legit:

Per omnia sanctissimo fratri, et comministro domino Ignatio, gubernacula moderanti nominatissimae Constantinopoleos, universali patriarchae, Theodosius servus Jesu Christi Hierosolymorum.

[Col. 0033C] Honorabilissimis et cultu dignissimis litteris vestrae sanctitatis susceptis, a Deo glorificate, vestris quidem divinitus datis valetudinibus et incolumitatibus magnopere congratulati sumus, prospere conservandos vos ab omni malitia exoptantes: sed dolere nos fecit, et multo moerore replevit ecclesiae vestrae negotiorum dissonantia, per membrorum videlicet alternam communionem et consonantiam: quoniam secundum vetustissimum sermonem confluentia una, conspiratio una, et compassio una est in omnibus, quae sunt orthodoxarum ecclesiarum: sed sicut in membris quaedam quidem ad vivendum, quaedam autem ad bene vivendum naturaliter effecta sunt conditoria virtute, et stella a stella differt in claritate, [Col. 0033D] ita et circa ecclesias sentiendum est. Id enim, quo inordinate posita est illa, quae stabilita excellenter et praelata consistit, consequenter contristabit sequentes atque minores, quoniam et majus hinc discrimen efficit: operatrice namque causa aliquantisper a naturali motu commutata, et a plenissimis et multum capacibus locis defluente, ac emanante, plus erit fluxus accedens, quod molestiam inferat. Sic itaque ex [ea] praecipue nobis moestibilia et tristiora constituerunt, quae gesta sunt vestrae confusionis causa; sed qui posuit resinam in Galaad, et medicum praeparavit illic, ipse enim ad puram serenitatem [Col. 0034A] et pacificam ordinationem reduxit vestra, et reducet in universalem laetitiam, et tranquillam quietem communis Domini divinitas, longaeva mansuetudine ac sospitate concessa, ut per ejus curam, quam de omnibus gerit, atque solertem providentiam, cum proprio etiam commune prospere gerat, superno nutu consuete conspirante atque coaccedente; per singula vestris quoque divinitus praemium consecute contumeliis, et distractionibus, quas perpessi estis ab his, qui violentius in vobis, et crudelius usi sunt potestate; tristem pariter et gratum affectum accommodavimus, tam videlicet intactam ab omni dolore ac molestia super impositione fore nobilissimam, et honorabilem sanctitatem vestram cupientes; quanquam oppido manifeste scientes, [Col. 0034B] quia fulgentius aurum et lucidius erit, si igni coaptetur, vel si abundantiori conflatione quodam modo extensum ab ea quae inest sibi commistione pejoris materiae, expurgetur. Est enim et quando propter insolentem desidiam mentium nostrarum ab integritate animorum partim aversi, et bene disponere, ac agere opinati, a vero utique commisso procul efficimur, semitam, quae ad rectitudinem ducit, negligentius declinantes, atque perplexione deterioris improvide, quod melius est, turbulentum statuimus.

Hinc animarum nostrarum sapientissimus medicus apte nobis in tribulatione dilatat appositam caliginem intellectui animarum nostrarum sensim emundans, ad resplendendam illuminationem regni [Col. 0034C] sui, atque justitiae in cordibus nostris. Ne igitur crucieris neque anxieris, praecedentes tentationes per mentem accipiens. Inexpediens enim et incongruum perfectioni virtutis et mundissimo mundo divinae ac honorandae conversationis et disciplinae tuae consistit hujusmodi, sed honorabilem et decentem morem, bene ab infantia usque ad senectutem directum respiciens, omnia longanimiter ac modeste et prompte pati procura. Non autem docendo aut admonendo haec dicere praesumpsi ad virum verbi et operis perfectione coruscantem, sed charitatis copia detentus suaviter consolatoriis verbis uti proposui. Neque enim fluvius totus semper fluens, fonte quolibet opus habet; honorabilitatem tuam, aio, divina sapientia plenam. Nosti autem utique, sanctissime, causam, [Col. 0034D] ob quam neque scribere neque mittere potuimus ad vos, ne forte fieremus penes potestatem, quae nos tenet existimationi malae vel suspicioni. Etenim multam benevolentiam et compassionem ostendunt in nos, licentiam nobis praebentes aedificandi ecclesias nostras, et tenendi sine prohibitione mores nostros; juste agentes, et in nullo nobis injuriam vel violentiam inferentes.

Quoniam vero tam ab hamera [b 1Kb] , qui apud nos est, quam abhominatoriis [c 1Kb] litteris jussi sumus, transmisimus, sicuti postulavit, oculum nostrum et [Col. 0035A] syncellum apostolici throni nostri ornatissimum et bonum cultorem Heliam, locum, et personam nostram obtinentem, qui distinguere potest et discernere quae quaeruntur secundum rationem. Cum quo et sanctissimum Thomam princeps Saracenorum destinavit, praesulatu fungentem urbis Tyri, qui sedis est Antiochiae, secundum quod hunc quaesistis mitti per honorabiles litteras vestras. Nostis autem utique, sanctissimi, quia multa temeritate ac ausu hos transmisimus, praecipitanter ac audacter ad ereptionem, quasi quorumdam Saracenorum, apud vos in custodia consistentium. Precamur igitur et rogamus, ut loquaris ad aures a Deo coronati et piissimi domini nostri, quo donet nobis quotquot voluerit magnifica ejus dominatio Saracenos, ad satisfactionem nostrorum, [Col. 0035B] et in suspectam repraesentationem meorum, quinimo ad salutem nostram, et regmen omnium nostrum. Si enim tam ab imperiali, quam vestra providentia non fuerit hoc taliter ordinatum, pavor non modicus erit in omnimodam perditionem nostram, cum opportunitatem invenerint. Praeterea sperans penes sacratissimam et solertissimam affectionem tuam impetrare quae cordi sunt, poderem et superhumerale cum mitra, pontificalem stolam sancti Jacobi apostoli et fratris Domini et primi archiepiscoporum, quam antecessores mei patriarchae circumamicti, semper in Sancta sanctorum ingrediebantur, sacerdotio fungentes, videlicet sanctam memoriam vitae, et sanctum calciare: quae et ipse ego indutus sum, eadem gerens tuo desiderabili [Col. 0035C] et honorando mihi capiti, ex amore et dilectionis copia transmisi; quatenus sanctifica suavitate, ac tactu sanctorum locorum, utpote dignus, perfruaris: simul autem et sacrum vas [a 1Kb] cimiliorum sanctae resurrectionis, craterem argenteum cum imaginibus in terra Sylem transmisi, cum devoto praeceptore, ac syncello Helia apostolici [b 1Kb] throni nostri ad sanctificationem nostrae sanctissimae ecclesiae, et memoriam nostrae humilitatis. Et post lectionem sanctissimi vicarii senioris Romae dixerunt: Bona expositio placuit nobis. Et post hoc surrexit Bahanes famosissimus patricius et praepositus, ut ex persona totius synodi, et dixit: Per formatas quae lectae sunt credidimus esse per omnia in perfecta certitudine eos, qui missi sunt a seniori Roma ad nos veraces, [Col. 0035D] similiter et Orientis duarum sedium, Antiochiae scilicet et Hierosolymae, Donatus et Stephanus sanctissimi episcopi, et Martinus honorabilis diaconus locum tenentes sanctissimi papae Adriani dixerunt: Legatur libellus quem sancta Romanorum Ecclesia exposuit. Sancta synodus dixit: Audiamus eum. Et accipiens eum Damianus reverendissimus imperialis clericus et interpres, praedictum libellum legit Latine magna voce in audientiam omnium. Et post lectionem libelli ascendens Stephanus Deo amabilis diaconus devotus notarius legit eumdem libellum Graece.

[Col. 0036A] In nomine Patris, et Filii, et Spiritus sancti. Imperantibus dominis piissimis et perpetuis Augustis Basilio et Constantino ejus filio, a Deo coronatis pacificis magnis imperatoribus, anno tertio, mense Octobris, indictione tertia.

Prima salus est rectae fidei regulam custodire, deinde a constitutis Dei et Patrum nullatenus deviare. Unum quippe horum ad fidem pertinet, alterum ad opus bonum; sicut enim scriptum est: Sine fide impossibile est placere Deo (Heb. XI); sic rursus legitur: Fides sine operibus mortua est (Jac. II). Et quia non potest Domini nostri Jesu Christi praetermitti sententia, dicentis: Tu es Petrus et super hanc petram aedificabo Ecclesiam meam (Matth. XVI); haec quae dicta sunt, rerum probantur effectibus: quia in [Col. 0036B] sede apostolica immaculata est semper catholica reservata religio et sancta celebrata doctrina. Ab hujus ergo fide atque doctrina separari minime cupientes, et Patrum, et praecipue sanctorum sedis apostolicae praesulum, sequentes in omnibus constituta, anathematizamus omnes haereses, simul cum Iconomachis. Anathematizamus etiam Photium, qui contra sacras regulas, et sanctorum pontificum Romanorum veneranda decreta, repente de curiali administratione saecularique militia sublatus, superstite Ignatio patriarcha, in Constantinopolitanam est pervasorie, imo tyrannice, a quibusdam schismaticis vel anathematizatis atque depositis institutus Ecclesiam, donec sedis apostolicae sanctionibus inobediens perseverans, ejus sententiam, tam de se quam de [Col. 0036C] patriarcha nostro Ignatio, spreverit, et conciliabuli acta, quod se auctore contra sedis apostolicae reverentiam congregatum est, anathematizare distulerit. Sequimur autem sanctam synodum, et amplectimur, quam beatae recordationis papa Nicolaus, cui et ipse dominice coangelice, summe pontifex Adriane, subscripsisti, ante sacratissimum Petri et Pauli [c 1Kb] apostolorum eximii corpus celebravit: simul et quam tu ibi ipse nuper egisti, et omnia, quae in his statuta sunt, secundum decreti vestri moderationem venerabiliter conservabimus, recipientes quos recipiunt, et damnantes omnes qui in illis damnati sunt, et praecipue jam dictum Photium, et Gregorium Syracusanum, patricidas videlicet, qui contra spiritalem patrem suum linguam [Col. 0036D] eximere minime formidarunt; atque perseverantes in schismate sequaces eorum, necnon et qui in illorum communionis societate permanserunt, communionis omnis gratia eos cum ipsis indignos, si tamen vobiscum non obedierint, judicantes. Etenim quorum se quis communioni miscuerit, ipsorum similem meruit in justificatione vel damnatione sententiam. Synagogas vero malignantium, imo speluncam latronum, et conventicula sanguinum, et fabricatorum mendacii, atque inventorum perversorum dogmatum, quas sub Michaele imperatore bis contra beatissimum patriarcham Ignatium, et semel [Col. 0037A] adversus apostolicae sedis principatum factiose conspiraverunt, insolubilibus anathematis nexibus innodamus, et defendentes ea, vel impia gesta ipsorum celantes, et non potius, si haec invenerint, concremantes, et anathematizantes usque ad satisfactionem et obedientiam, dignos eadem anathematis sententia judicamus. Porro de venerabilissimo Ignatio patriarcha nostro, et de iis qui ex parte hujus sunt, quod auctoritas apostolicae sedis vestrae decrevit, tota mente sequimur, et religiosa devotione veneramur, atque pro nosse et posse nostro pia intentione ac spiritali conflictu defendimus. Quoniam, sicut praediximus, sequentes in omnibus apostolicam sedem, et observantes ejus omnia constituta, speramus ut in una communione quam sedes apostolica [Col. 0037B] praedicat esse mereamur, in qua est integra et vera Christianae religionis soliditas; promittentes etiam, sequestratos a communione Ecclesiae catholicae, id est non consentientes sedi apostolicae, eorum nomina inter sacra non recitanda esse mysteria. Hanc autem professionem meam ego ille [a 7Kb] episcopus [b 1Kb] manu propria scripsi, et tibi sanctissimo, ac ter beato, et coangelico nostro summo pontifici [c 1Kb] , et universali papae Adriano per legatos tuos, Donatum videlicet et Stephanum sanctissimos episcopos, atque Marinum sanctae catholicae et apostolicae Romanae Ecclesiae diaconum obtuli, mense illo [d 1Kb] , die illo, indictione quota.


Subscriptio [e 1Kb] .

Ego ille [f 1Kb] episcopus sanctae illius huic professionis [Col. 0037C] meae libello, facto a me in beatissimo Adriano summo pontifice et universali papa, subscripsi, et testes qui subscriberent rogavi.


Subscriptio testium.

Ego ille basilicos [g 1Kb] hic, huic libello facto ab illo in Adriano beatissimo summo pontifice et universali papa, rogatus ab eo testis subscripsi.



ANASTASII NOTA IN PRAECEDENTEM LIBELLUM.
Ex editione Romana.

Notandum est, et memoriae commendandum, quoniam libelli hujus tenorem beatae recordationis Nicolaus [Col. 0038A] papa exposuit: sed quia tunc a praevaricatoribus non est admissus, rursus ab Adriano sanctissimo papa, mutato nomine pontificis Constantinopolim est transmissus, secundum cujus firmationes archiepiscopi metropolitani, et caeteri episcopi Constantinopolitanae dioecesos, necnon et omnes omnino clerici, qui vel in honore vel in communione essent, syngraphum sedi apostolicae Graece scriptum, et tam propriae manus scripto, quam testium a se rogatorum testimonio et subscriptione roboravere, nomina et tempus signantes, quo singuli chirographum suum scribebant, et sedis apostolicae vicariis porrigebant, ita ut nullus vel antistitum vel reliquorum clericorum in synodalem fuerit conventum receptus, qui non secundum exemplar hujus codicilli chirographum scripsit, et missis sedis apostolicae ecclesiae Romanae minime deferendum porrexit. Verum postquam omnes chirographa sua fecerunt, et testibus roborata tradiderunt, surrexerunt quidam eorum, et ad sanctissimum patriarcham Ignatium atque ad Basilium pium imperatorem [Col. 0038B] accedentes, secreto dixerunt, non bene factum fuisse, quod Ecclesiam Constantinopolitanam tanta subjectione Romanae subdi Ecclesiae permiserint, ita ut hanc ei tanquam dominae ancillam tradiderint. Quibus verbis imperator commotus, jussit primoribus, qui vicariorum apostolicae sedis obsequio deputaverint unum, illi ad aliquam ecclesiam cum suis pergerent, ipsi mansionem eorum ingressi chirographa illa latenter auferrent: nam eos palam scandalizare penitus recusabat. Cum ergo vicarii, Donatus scilicet et Stephanus episcopi, atque Marinus diaconus ad collocutionem patriarchae perrexissent, custodes fures facti, penetrantes domum, quamdam partem clanculo ex numerosis illis chirographis abstulere. Quo vicarii reversi comperto, taliter inter alia imperatori dicentes direxere: Nos quidem Romam ob amissa chirographa redire non audebimus, tu tamen inchoatae pro Ecclesiae statu pietatis nihil omnino mercedis lucraberis. Nos autem, [Col. 0038C] qui pro causa nuptialis contractus inter utrumque imperatorem efficiendi aderamus, his ei verbis dicta transmisimus: Non decet imperatoriam potestatem antea facere quae destruenda sunt, vel destruere quae non destruenda consistunt. Cum ergo consensu tuo chirographa facta fuerint, si male consensisti, palam poenitentiam age, et quod fecisti, non clam, sed palam destrue. Jam vero si bene fecisti consentiendo, ut sedi apostolicae pro futura cautela fierent ab episcopis chirographa, quamobrem ea, poenitens de bono, sublata tegi consentis? Jam vero si fateris quod non voto tuo factum fuerit ut auferrentur chirographa, respondemus: Tum liquido patebit voto tuo non fuisse tantum piaculum commissum, cum hos distringens, quos vicariis pro custodia dedisti, quae ablata sunt eos reddere jure [Col. 0039A] coegeris: neque enim alii debent restituere, vel corrigere, si quid vicarii perdiderunt, vel si quid sinistri perpessi sunt, nisi illi qui nos cum suis omnibus ad custodiendum reverenter, et salvandum integriter imperatoria pietate receperunt. At vero imperator, his auditis, accersivit vicarios, et eis omnia chirographa reddidit, ita ut nec unum saltem deficere pateretur, dicens: Ego quidem ut magistram ecclesiasticorum negotiorum sedem apostolicam per meos legatos adii, et ideo vestram praesentiam praestolatus sum, ut vestro decreto et solertia Ecclesia nostra remedia sanitatis reciperet, et nos non nostris motibus, sed vestrae sententiae pareremus. Ergo chirographa, quae a nostris sacerdotibus, ac cunctis clericis salubriter exegistis, recipite, et spirituali patri nostro sanctissimo papae repreasentate; ita ut si quis eorum per abrupta vitiorum, vel devia pravitatum solito incedere more tentaverit, his quodammodo habenis, ab eo refrenetur, et talibus loris ad rectum justitiae tramitem revocetur. Quo facto [Col. 0039B] vicarii gavisi, libellos acceptos nobis caute deferendos tradiderunt: qui videlicet antequam remeandi ad patriam iter arripuissent, separati sumus, quia a Dyrrachio navigio venimus Sipontum, deinde terreno itinere Beneventum, posthaec Romam, eosdem libellos portantes: missi vero sedis apostolicae, a Dyrrachio simili modo navim ingressi, Anconam petebant: sed Exdavenorum piratas incurrentes, omnia quae possidere videbantur penitus amiserunt, et simul codicem actionum praesentis synodi. Verum ego qui Romanae bibliothecae curam gerebam, studium habui a Constantinopoli mecum ipsius synodi codicem deferendi, delatumque summo pontifici praesentavi, ac per haec factum est, ut sedes apostolica, Deo auctore, codicem synodi per nos susciperet, et libellos missis quidem a nobis redditos, sed per nos salvatos haberet, quos nimirum, si missi penes se, ut codicem synodi, et caetera scripta haberent, hos procul dubio perderent.

[Col. 0039C] Et post completionem libelli silentio facto, surgens Bahanes famosissimus partricius et praepositus dixit: Imperatores nostri sancti quod justum est quaerunt, et canonem adimpleturi sunt, non ad voluntatem suam, sed ad profectum multorum, et sicut Deus reficitur. Vos autem ad haec convenistis, ut sicut conspicitis, justitiam et veritatem faciatis. Sanctissimi vicarii senioris Romae dixerunt: Placet omnibus vobis libellus iste, qui plenus fide, et canonizatus, atque perfectus omni sapientia existat? est orthodoxus gratia divina a Romanorum Ecclesia missus. Tota sancta synodus exclamavit: Juste et convenienter lectus nobis libellus expositus est a sancta Romanorum Ecclesia, et propterea omnibus [Col. 0039D] placet. Bahanes famosissimus patricius et praepositus ex persona sacri senatus ad Orientis vicarios dicit: Dicite et ipsi manifestius quid videatur vobis super lecto libello? putas concordatis Romanis, an non? Sanctissimi vicarii Orientis dixerunt: Concordamus. Legatur autem et definitio quae hic a nobis exposita est, cujus et superius mentionem fecimus, ut cognoscatis concordiam nostram. Sanctissimi vicarii [Col. 0040A] senioris Romae dixerunt: Legatur. Et accipiens Stephanus Deo amicissimus diaconus et devotus notarius legit [a 1Kb] :

Definitio Thomae metropolitae Tyri primi sessoris [b 1Kb] , et primatis sedis Theupoleos Antiochiae, et Heliae presbyteri et syncelli throni Hierosolymorum, sanctae Christi Dei civitatis locum, et personam tenentis Theodosii sanctissimi patriarchae Hierosolymorum habita Constantinopoli, priusquam vicarii pervenissent senioris Romae.

Vestris ecclesiaticis negotiis confusionem patientibus ex instigatione odientis bonum daemonis, et zizaniorum satoris, omnium procurator atque provisor erexit Romano principatui rectorem Deo amicissimum et veritatis ferventissimum amatorem, piissimum videlicet Basilium magnum imperatorem, per [Col. 0040B] quem ecclesiastica scandala, et offendicula modis omnibus interimere, et omnem Christianum orbem ad meliorem et nitidiorem ordinem adducere voluit: qui secundum intentionem divini consilii omnia et dicere et facere anhelans, convocavit et humilitatem nostram de orientalibus sedibus ac dioecesibus, ut cum his qui putabantur advenire atque concurrere a seniori Roma, sanctissimis vicariis, circumspecte ecclesiastica dissolveremus certamina, propter quod et nunc usque perseverantes, illorum praestolamur adventum. Quoniam vero multa facta est tarditas, et suspicamur ex Agarenorum tyrannica potestate propter tantam moram multas nobis superventuras calamitates atque necessitates, imo [Col. 0040C] vero et nostrum totum genus Christianorum propter talem causam summittendum variis tentationibus, nequaquam eos, qui a Roma venire putabantur, exspectare [c 1Kb] justum putavimus, sed et superfluum et supervacuum arbitramur esse: praesertim cum ea, quae Romae regulariter ac synodice gesta sunt, prae manibus habeamus, ita ut hinc constet una nobiscum esse beatissimum papam Nicolaum per litterarum suarum voces, adhuc etiam et successorem ejus beatissimum Adrianum papam per proprias epistolas. Nam et Christum Dominum nostrum per Evangelium, tanquam per vivam vocem, loqui convenienter arbitramur, et credimus; necnon et apostolum Paulum, et reliquos omnes apostolos, prophetas, atque doctores. Ipsi ergo habentes nobiscum beatissimum [Col. 0040D] papam Adrianum, ineptum et incongruum omnino putamus despicere fluctuantem Christi et Salvatoris nostri Ecclesiam per dilationem dispositionis, quae illi debetur. Hinc ergo velut ex necessitate, nunc vobis denuntiamus justificationem Dei, et divinae misericordissimaeque providentiae consilium atque judicium, quantum ad capacitatem nostram attinet. Est igitur a nobis editum et sancitum [Col. 0041A] de negotiis quae nunc mota sunt, ut omnimodis obsequantur et obediant definitionibus et decretis beatissimi papae Nicolai omnes homines; quibus et nos favemus et concordamus, nimirum qui multum ante ipsorum lectionem, et cognitionem, eadem et excogitavimus ac [a 1Kb] judicavimus, et praedicavimus.

CAP. I. Ergo sanctissimus quidem patriarcha Ignatius sit beneplacito Dei Patris, et gratia Domini nostri Jesu Christi, et operatione sanctissimi Spiritus, ratus et stabilis in throno suo, a nemine molestiam sustinens, vel coercitus a propria archierarchica dignitate, atque honore, dirigens verbum veritatis.

CAP. II. Episcopi autem, et presbyteri, ac diaconi, seu cujuscunque ordinis clerici, quotquot post [Col. 0041B] iniquam depositionem sanctissimi et comministri Ignatii discesserunt a Photio, et idcirco a suis sedibus sunt remoti, ac depositioni submissi, isti suas recipiant sedes ad fungendum incunctanter sacerdotio, nullatenus aliunde prohibiti: qui enim pro veritate privati sunt iis quae possederant, non solum illorum, unde ceciderunt, digni sunt esse participes, verum etiam aliorum, quorum quaeque possint recompensare digna prioribus afflictionibus.

CAP. III. Qui vero beati Methodii et sanctissimi Ignatii manus impositionem habent episcopi, vel presbyteri, vel diaconi, aut cujuscunque ordinis clerici, et usque in finem cum Photio sacerdotio fungi passi sunt, in repulsione autem ejusdem Photii ad [Col. 0041C] Dei sanctam et catholicam atque apostolicam Ecclesiam concurrerunt, et nunc usque ad terminationem sanctae synodi concurrere festinaverunt, nec hos communis omnium Christianorum amatrix filiorum Ecclesia mater avertit, sed sinibus recipiet, materno more circa natos benignitate succensa, et votum incessabile (alias, miserabiliter) monstrans, [b 1Kb] epitimiis, ut par est, sanctissimi patriarchae Ignatii, quae ipse voluerit, hos adoptans et placate suscipiens. Nam beati termini papa Nicolaus in Photio, et in manus impositione ejus sola, et in Syracusano Gregorio dedit definitivam damnationem. In reliquis autem praenominatis duabus consecrationibus potestatem sanctissimo patriarchae Ignatio credidit: oportebat enim eum, qui multis difficultatibus [Col. 0041D] pro credita sibi divinitus Ecclesia tentatus fuerat, [Col. 0042A] portionem aliquam liberalitatis in admissione sacerdotum percipere.

CAP. IV. Photium autem, quemadmodum beatus Nicolaus de illo decrevit, alienum modis omnibus existimamus ab omni sacerdotali dignitate, operatione ac nomine usquam per nullum [c 1Kb] modum vel tempus accepturum locum satisfactionis: sed et anathemati transmittimus, nisi forte obedierit synodicae judicationi papae Nicolai, et sententiam nostram susceperit.

CAP. V. Gregorius praeterea Syracusanus, ut ante depositus et ante damnatus a nobis, etiam ita deputatur depositus et condemnatus: non enim ut contrarii justi decreti venimus, sed ut aequorum et a Patribus traditorum canonum et sanctionum confirmatores [Col. 0042B] pariter et fautores. Qui vero seducti sunt, et a Photio manus impositionem susceperint, tanquam malis operationibus ejus cooperantes et faventes, atque condecernentes effecti, omni sacerdotio judicantur indigni, sicuti et papa Nicolaus adversus eos synodice promulgavit.

CAP. VI. Haec itaque a nobis ita et edita sunt, et decreta, et Dei nutu dicimus [d 1Kb] , fideliter et praescripta sunt; haec et dicimus et praedicamus, atque vobis scripto commendamus; et naec omnes conservare deliberamus quotquot Christi vocatione censentur; et nobiscum affatur, et monet Jacobus frater Domini, primusque summus sacerdos et praesul Jerusalem civitatis sanctae; ex magna quoque Antiochia, ubi Christi haereditas celebratissimum cognomen explevit, [Col. 0042C] Petrusque ibidem [e 1Kb] primus sacerdotio functus est, deinde [f 1Kb] Ignatius Deifer, et hujus successor, haec conservare debere, ac nullam praevaricationem praedictorum praesumere [g 1Kb] , ne omne jus Ecclesiae repro bare inveniamini, neque enim modicum est quod pene modicum est. Nam et qui omnem servaverit legem, in uno autem offendat, factus est omnium reus (Jac. II). Quisquis ergo a notitia praeceptorum beatissimi papae Nicolai, et hoc se [h 1Kb] judicio nostro ausus fuerit reprobare aliquid eorum quae hic proferuntur, vel molestiam inferre auditibus potentum ad alicujus reprobationem, vel receperit hujusmodi, iste, quisquis sit, sive sacerdos, sive laicus, sive quicunque monachus, sive cujusvis ordinis clericatus, anathema sit a Patre, et Filio, et Spiritu sancto, et privatus gloria Dei, et [Col. 0042D] haeres aeterni tormenti et cohaeres diaboli, atque [Col. 0043A] alienatus a Christianorum gratia, tanquam qui irridet Christi veri Dei nostri munificentiam, [a 1Kb] quam dedit sacerdotibus, dicens: Quemcunque ligaveritis super terram, erit ligatus et in coelis: et quemcunque solveritis super terram, erit solutus et in coelis (Matth. XVI). Qui enim verax esse Christi verbum existimat, et annuntiat, creditque quod ea, quae super terram ligata sunt, ligentur et in coelis, et quae super terram soluta sunt, solvantur et in coelis; quae a sacerdotibus ligata sunt, quomodo putas, audebit solvere, et [forte soluta] solutum ligare? Manifestum est ergo, quod Deum contemnens, hujusmodi et divinum magisterium irridens, et honoranda praecepta reprobans, justam non effugiat poenam. Cum his autem subsequetur et alia quaedam valde difficilis et cita [Col. 0043B] commotio: at vero si reprobaverit saltem unum ex his quae hic scripta sunt, et a beato papa Nicolao ante judicata, fiet aestus in ecclesia vestra continuus, et simultas ecclesiasticorum negotiorum, ita ut nunquam videri possit in ecclesia quilibet ordo. Ubi enim est utique concursus omnis patriarchalis throni, et ut idipsum dicatur omnis sacrati catologi; si diabolico consilio ambiguitatem quis habeat, difficile profecto erit, ut aliquando firmitatem vel pacem possideat ecclesiasticus ordo. Anathema ergo illi qui secundum aliquid praesumpserit reprobare quidquam ex iis quae hic inscribuntur a Patre, sicut jam dictum est, et Filio, et Spiritu sancto. Amen. Ad confirmationem autem praesentis definitionis, subscripsit unusquisque nostrum manu [Col. 0043C] propria, quemadmodum subinfertur.

Et post lectionem definitionis tota synodus dixit: Ecce audivimus et sententiam Orientalium, sequentem, ac faventem judicio sanctissimi papae Nicolai, et convenimus in eam. Sanctissimi et honorabilissimi vicarii senioris Romae dixerunt ad Orientis vicarios: Vos, fratres nostri, dicite: Vestra est definitio? et scriptum hoc, quod lectum est, vos dedistis? Thomas honorabilissimus metropolita Tyri et Helias Deo colendissimus presbyter et syncellus, Orientis vicarii, dixerunt: Etiam nostrum est, et nos id scripsimus, cum hic essemus. Sanctissimi vicarii senioris Romae dixerunt: Vere tenetis sicut audivimus? Thomas et Helias sanctissimi vicarii orientis dixerunt: Ita tenemus placita haec, [Col. 0043D] quemadmodum audistis. Honorabilissimi vicarii Romae dixerunt ad sanctam synodum: Placet vobis? [Col. 0044A] Sancta synodus exclamavit: Placet omnibus. Et post hoc sacer senatus per Bahanem famosissimum patricium et praepositum ad honorabilissimos Romanorum vicarios dixit: Rogamus vos, sanate contritionem nostram. Nos quidem acquiescimus iis quae jussit judicium vestrum, sed convenit ut jubeatis ipsi alia, quae si audierimus, juvent nos, Photium aliquando non videntes, quomodo eum condemnastis? Cum quo repertus est [al., Cum repertus est; al., coram vobis quomodo repertus est?] coram vobis, quomodo protulistis adversus eum anathema? dicite nobis. Sanctissimi vicarii senioris Romae dixerunt: Beato Petro apostolo donavit potestatem Christus, et Deus noster, dicens ei: Petre, ecce Satanas expetivit cribrare te, sicut triticum. Ego [Col. 0044B] autem rogavi pro te, ut non deficiat fides tua, et tu aliquando conversus confirma fratres tuos (Luc. XXII). Non ergo poterat ter beatissimus et sanctissimus papa Nicolaus in sede illa tantum tendere tempus, ut non confortaret fratres suos, et sanctissimum patriarcham Ignatium. Nam sanctissimus papa Nicolaus, videns litteras et epistolas Photii pervasoris, et absentem, [b 1Kb] tanquam praesentem, per epistolas ejus et apocrisiarios judicavit eum. Magnificentissimi principes dixerunt: Et quem misit? Sanctissimi vicarii senioris Romae dixerunt: Si jubeatis audire secundum consequentiam, dicemus. Magnificentissimi principes dixerunt: Volumus. Sanctissimi vicarii senioris Romae dixerunt: Primitus missus est Arsabir legatus Michaelis imperatoris, et cum [Col. 0044C] eo missi sunt quatuor episcopi: ( [c 1Kb] nomina eorum ignoramus) deferens secum et epistolam regiam, significantem in se causam haereseos imaginum, et in fine litterarum illarum ostendentem etiam emissionem [d 1Kb] sanctissimi patriarchae Ignatii. Petebat autem ut mitteret apocrisiarios suos Constantinopolim, et misit Radoaldum et Zachariam quondam episcopos, et venerunt huc, et fecerunt latrocinale concilium, et synagogam malignantium contra sanctissimum virum Ignatium patriarcham, et quasi deposuerunt eum. Tunc reversi sunt Romam cum apocrisiario Leone a secretis, ferente et ipso iterum epistolam regiam, et invasoris et adulteri Photii, et libellum manifestantem synagogam malignantium factam adversus Ignatium sanctissimum [Col. 0044D] patriarcham. Tunc cognoscens diviferus papa Nicolaus scrutatus omnia, fecit synodum, et convocavit [Col. 0045A] omnes occidentales episcopos, [a 1Kb] archiepiscopos, metropolitas, et omnem clerum sanctae Romanae Ecclesiae, ac totum senatum principum Romanorum, et damnaverunt libellum, et concilium malignantium, quod factum erat adversus sanctissimum virum Ignatium, et deposuit apocrisiarios qui venerant huc, Radoaldum scilicet, et Zachariam, et ab omni honore sacerdotali et communione pepulit eos; quoniam communicaverunt, et consenserunt, et constituerunt invasorem ac adulterum Photium; et abdicavit concilium malignantium. Propter hoc ergo opus damnavit et anathematizavit Photium. His tacentibus, surgens Bahanes famosissimus patricius et praepositus, ut ex persona sacri senatus, interrogavit Orientis vicarios: Et vos tempus multum fecistis, hic exspectantes a Roma [Col. 0045B] vicarios, quomodo prope habentes Photium, non quaesistis, et vidistis, et ita condemnastis eum? Et surgens Helias Deo colendissimus presbyter et syncellus, locum retinens Theodosii sanctissimi archiepiscopi Hierosolymorum dixit: Nostis omnes, amici Christi, fratres, quia Spiritus sanctus, qui locutus est in prophetis, ipse et in apostolis est affatus, et omnia quaecunque gesta sunt a patribus nostris olim, et in lege posita sunt, et gratia spirituali acta consistunt; et ideo patriarchalia capita in mundo posuit Spiritus sanctus, ut in Ecclesia Dei pullulantia scandala per ea exterminentur, et pacifica constitutio in ipsa interveniat, et concedatur. Igitur cum praesidens et praecedens senes senioris Romae [Col. 0045C] nequaquam receperit Photium, nec etiam Orientis tres throni, videlicet Alexandriae, et Antiochiae, ac Hierosolymorum, non erat opus vocare illum ad examinationem vel rejudicationem. Hujusmodi enim actiones de iis qui recepti sunt in ecclesiis Dei, et cunctis sedibus, solitae sunt fieri. De iis autem qui nunquam in seniori Roma et reliquis sedibus recepti sunt, nullum omnino debet iteratum haberi judicium. Hujusmodi enim in semetipsis evidentem habent propriam damnationem, ita ut et nos bene fecerimus eum, qui nunquam a seniori Roma et Orientalibus thronis receptus est, nullatenus adducentes ad retractationem examinis: habebat enim hanc secum ferens manifestissimam sui damnationem. Alium itaque nos patriarcham Constantinopoleos neque [Col. 0045D] cognovimus neque recipimus temporibus istis, praeter hunc sanctum virum, patriarcham videlicet Ignatium, ex quo thronum Constantinopoleos gratia Dei et electione ecclesiastica tenuit, hunc habuimus receptum in sedibus nostris: et si advenientes huc non invenissemus eum in patriarchio suo, sed in insula exsilii sui, alium non susciperemus, sed hunc eumdem appellaremus patriacham Constantinopoleos. Quoniam vero gratia Dei hunc invenimus in [Col. 0046A] throno suo, communicavimus, et comministravimus, et simul manducavimus, et bibimus cum eo, tanquam qui communicator et comminister noster ab olim usque in hodiernum diem exstiterit. Haec enim etiam a primordiis venientes excelsa voce praedicavimus, ut non existimaremur ab aliquo maligna gerere velle, quasi furtim abstracti adhaeserimus sancto viro huic, sed secundum antiquam opinionem, quam habuimus de illo, eamdem haberemus usque in praesens. Quamvis autem non collocuti cum Photio fuerimus facie ad faciem, tamen diversimode et frequenter cum iis, qui unanimes et consentanei ac protectores ejus sunt, convenientes, didicimus ea quae pro sui defensione videntur esse inutilia et vana consistere. Quod enim dicunt patriarcham Ignatium post injustam [Col. 0046B] depositionem suam, cum in exsilio esset in insula, fecisse refutationem, talem refutationem neque senior Roma neque nos recipimus, eo quod praeter canonem sit ecclesiasticum facta. Si autem dixerint aliqui, quia ii qui manus impositionem Photii fecerunt, et qui simul inventi sunt, digni eadem cum ipso poena et damnatione sint, hoc non veraciter dixerint: etenim cum simus infirmae naturae, non semper ferimus mortem imminentem nobis, et ideo formidantes, nonnunquam etiam ea quae nolumus agere inviti compellimur. Denique et isti, qui ex consecratione beati Methodii et sanctissimi Ignatii timoribus subacti, et pavore regio, et potestativa tyrannide incurvati sunt, et concurrerunt propter violentiam; deinde confestim et post pauxillum reprobaverunt [Col. 0046C] quae ab illo praesumpta sunt contra Ignatium sanctissimum patriarcham, et recesserunt ab eo, venia sunt digni: et maxime ii qui mala passi sunt, et diversas ab eo tribulationes, et depositiones, et custodias, et exsilia pertulerunt; quos beatos esse et nos quoque judicamus, quemadmodum et ante nos definierunt Nicolaus et Adrianus sanctissimi patriarchae Romani. Haec ergo nos et his similia in posterum cognoscentes, verum et a primordiis comperientes, neque Photium recepimus, neque manus impositiones ejus admisimus; nihil enim incertum factum est nobis tanto hic tempore demorantibus. Haec quidem velut in compendio diximus, causam demonstrantes qua vocati sumus, et adhaesimus sanctissimo patriarchae Ignatio, et nequaquam provocavimus [Col. 0046D] Photium ad examen vel iteratum judicium. Etenim et ipse Photius misit per quemdam imperialis dignitatis ad sanctissimum metropolitam Tyri, si forte aliquando receperit se in throno Antiochiae: et confessus est, et non negavit, et confessus est quia nunquam suscepimus Photium in throno Antiochiae. Itaque neque in seniori Roma, neque in throno Hierosolymorum, neque in throno Antiochiae susceptus Photius, quomodo putas esset apud nos [Col. 0047A] retractione [a 1Kb] judicii dignus? Haec nunc dicimus, sufficienter valentia exhibere voluntatem et responsionem nostram super quibus interrogati sumus. Magnificentissimi et gloriosissimi principes dixerunt: Ecce contritionem nostram sanastis atque curastis, et omnes confitemur a Deo judicium sanctum sanctarum trium sedium: Ubi enim sunt duo vel tres congregati in nomine meo, Christus ait, ibi sum in medio eorum (Matth. XVIII). Sanctissimi vicarii senioris Romae dixerunt: Ita moris est sanctae Romanae ecclesiae canonicam diligentiam possidendi, et propter ecclesiasticum ordinem eum, qui per fenestram ingressus est in caulas ovium, ut lupum persequendi; et gaudet sancta haec synodus de vestra honorabili responsione. Etiam hodie auribus nostris induxistis et ostendistis veram fidem; quod enim [Col. 0047B] ore dicitis, opere desideratis finire. Bahanes famosissimus patricius et praepositus dixit: Habet aliquid vestra sanctitas hodie, ut disponat? Deo amicissimi vicarii sanctae Romanae Ecclesiae dixerunt: Vellemus ordinare de libello, quantum possemus, sed quia [Col. 0048A] transacta est hora, hujus rei gratia, in alio conventu, Deo favente, faciemus quod debemus. Et surgens sacer senatus dixit: Benedictus Deus, quia meruimus videre sanctam diem istam, et honorabilem coetum nostrum: ecce haec omnia secundum rationem veritatis terminata sunt. Deinde stans in medio Stephanus Deo amicissimus diaconus sanctae Constantinopolitanorum Ecclesiae et devotus notarius laudem hujuscemodi: Multos annos imperatorum! Basilii et Constantini magnorum principum et imperatorum multos annos! Orthodoxorum imperatorum multos annos! Depositorum injustitiae multos annos! Pacificorum imperatorum multos annos! Hostium mendacii multos annos! Amatorum et fautorum veritatis et justitiae multos annos! Eudoxiae piissimae Augustae multos annos! Nicolai beatissimi papae Romaniae [Col. 0048B] terna memoria! Adriani orthodoxi papae Romani multos annos! Ignatii orthodoxi patriachae Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! sanctae et universalis synodi aeterna memoria!



ACTIO SECUNDA.
[Col. 0047]

[Col. 0047B] In nomine Domini et dominatoris omnium Jesu Christi vere Dei et Salvatoris nostri. Consulatus protectorum et tranquillissimorum imperatorum [Col. 0047C] nostrorum dominorum, Basilii quidem anno tertio, Constantini autem filii ejus anno secundo, perpetuorum Augustorum, indictione tertia, Nonis Octobris, praepositis pretiosis et vivificis lignis ac intemeratis et sanctis Evangeliis, conveniente autem sancta et universali synodo, Donato Deo amantissimo episcopo Ostiensi, et Stephano Deo amicissimo episcopo Nepesino, atque Marino reverendissimo diacono sanctae Romanae Ecclesiae, locum obtinentibus sanctissimi Adriani papae Romani, et Ignatio sanctissimo patriarcha Constantinopoleos, et Thoma sanctissimo metropolita Tyri, locum obtinente sedis Antiochiae, ac Helia Deo colendissimo presbytero et syncello locum obtinente throni Hierosolymorum: [Col. 0047D] praesente quoque sacro senatu, videlicet Theodoro magnificentissimo proconsule ac magistro, Bahane magnificentissimo patricio et praeposito, Hemerio magnificentissimo proconsule ac patricio, Theophilo magnificentissimo proconsule ac patricio, Leone magnificentissimo [Col. 0048B] proconsule ac patricio, Joanne magnificentissimo patricio et logotheta okeos dromi, Leone magnificentissimo patricio et domestico excubitorum, [Col. 0048C] Paulo magnificentissimo patricio et praefecto praetoriorum, Manuele magnificentissimo patricio, Theophylacto magnificentissimo patricio, Petronate magnificentissimo patricio, Horeste laudabilissimo protosphatario et domestico ycanatorum: atque sanctissimis episcopis, videlicet Nicephoro Deo amicissimo metropolita Amasiae, Joanne Deo amicissimo metropolita Sylaei, Niceta Deo amicissimo metropolita Athenarum, Metrophane Deo amicissimo metropolita Smyrnae, Michaele Deo amicissimo metropolita Rhodi, Georgio Deo amicissimo episcopo Heliopoleos, Petro Deo amicissimo episcopo Troadis, Niceta Deo amicissimo episcopo Cephaludii, Athanasio Deo amicissimo episcopo Magnesio, Nicephoro Deo amicissimo episcopo Cotronae, Antonio Deo amicissimo [Col. 0048D] episcopo Alisii, Michaele Deo amicissimo episcopo Cercirorum: his ita convenientibus, stetit in medio, [a 1Kb] Paulus Deo amicissimus [b 1Kb] chartophylax, et dixit: Ipsi qui ceciderunt sub Photio venerunt [Col. 0049A] cum libello quid videtur vobis? expetunt enim ingredi sanctam hanc et universalem synodum. Sanctissimi vicarii senioris Romae et Orientis, et omnis sancta synodus dixit: Ingrediantur. Et ingressi sunt praedicti episcopi praeferentes libellum in manibus suis, et adorantes proposita intemerata judicia prociderunt sanctae synodo. Sanctissimi vicarii senioris Romae dixerunt: Qui estis vos qui intrastis huc episcopi, et a quo consecrati estis? Theodorus metropolita Cariae dixit: A domino nostro sanctissimo patriarcha Ignatio et beatissimo Methodio. Sanctissimi vicarii senioris Romae dixerunt: Et quot estis? Theodorus reverendissimus metropolita Cariae dixit: Numerum nescimus. Sanctissimi vicarii senioris Romae dixerunt: Quid dicitis? quid [Col. 0049B] habetis? quid vultis? Episcopi dixerunt: Procidimus sanctae et universali huic synodo, poenitentiam expetentes. Sanctissimi vicarii senioris Romae dixerunt: Quid est hoc quod fertis? Episcopi dixerunt: Libellus confessionis, super quibus peccavimus in dominum nostrum sanctissimum patriarcham Ignatium. Sanctissimi vicarii senioris Romae dixerunt: Confitemini vos peccasse in hac causa? Episcopi dixerunt: Confitemur. Sanctissimi vicarii senioris Romae dixerunt: In libello ita habet ut ore vestro dicitis? Episcopi dixerunt: Legatur libellus, et tum ea quae de nobis sunt certissime comperietis. Sanctissimi vicarii senioris Romae dixerunt ad Dei cultores vicarios Orientis: Aptum apparet vobis, ac omni sanctae synodo, ut suscipiatur libellus confitentium [Col. 0049C] se peccasse? Sanctissimi vicarii Orientis et tota sancta synodus dixerunt: Si placet sanctitati vestrae, ac honorabilissimo patriarchae Ignatio, et nobis bonum videtur, ut suscipiatur et in conspectu synodi legatur. Sanctissimi vicarii senioris Romae dixerunt: Ergo quoniam omnibus placet, suscipiatur et legatur. Et accipiens Stephanus Deo amicissimus diaconus et notarius sanctae Constantinopolitanorum Ecclesiae de manibus jam denuntiatorum episcoporum, legit magna voce in audientiam omnium.



LIBELLUS.

Si quidem essent ignota in seniori Roma, quae dira contigerunt a Photii mente [a 1Kb] , impugnatoris Ecclesiae, [Col. 0049D] oporteret humilitatem nostram multum texere sermonem, roborantem quae circa nos perpetuata sunt, et quibus et quot ab ipso atrocitatibus submissi sumus: quia erat vir alia quidem loquens, et alia cogitans, et operam dans mendacio: ex arte gentilium semper proponebat bona, deveniebat autem in mala, et erat potens ad superandum et decipiendum, ut non est factus, nec fiet ullus hominum. Unde cum talis esset, supplantavit nos, sed sermonem prolixum supra modum facere nolumus, habentes vos eorum quae dicuntur testes. Nam scitis utique vos, qui meruistis obsecundare sanctissimo papae Nicolao, lucernae ecclesiae, ac luminari totius orbis, [Col. 0050A] et ipsius comministri estis effecti, quia incomparabilis erat in sacerdotibus, vita et sermone resplendens, quem pene nec macula tetigit: sed hic in talem et tantum virum non segnis exstitit fingere mente infelicissima detentus (quem non vidit, nec cognovit) maculam plurimam, innumeram et coacervatam: et post multitudinem etiam, magnitudine praevaluit in vanitate sua: et si mendaces, attamen de Oriente ex omnibus patriarchis apocrisiarios quasi concordantes, et certissime quae a se dicebantur noscentes, multo studio duxit, ut hujusmodi virum depositioni submitteret: et habens consentaneos testes falsos, transmisit commenta, mendacia, et viros deceptos, et veniabant ad complendum quae sibi visa exstiterant. Et nisi Deus omnes operibus [Col. 0050B] manuum suarum compeditos ligasset, nos utique cum hujusmodi caderemus; nimirum qui pro pastore lupus esse videbatur. Diximus de Nicolao parum. Non solum autem huic talia operatus est, sed et ipsum sanctissimum sacerdotem ac pastorem nostrum, qui nos impositione sanctarum manuum suarum, cum esset summus antistes, sanctificavit, multis prius studiis, cum saecularis esset, impugnans, et in nos inspirans postea hypocrisim, cuncta negavit, et omnibus consentaneis suis, vel qui sub ipso eramus, suasit ut se chirographis terribilibus profiterentur eum se habituros patriarcham patriarcharum, et summum sacerdotem summorum sacerdotum; et tunc quidem in nobis ita faciebat. Postera vero die fraudes consuebat adversus eum, et mendaciorum [Col. 0050C] infinitam multitudinem, quasi criminum materiam habentium, quemadmodum et adversus beatissimum Nicolaum gessit: quae et volebat in omnia patriarchia transmittere; ut sicut ipse post modicum depositionem ac anathematismum in eum fecit, ut olim voluit, ita et caeteri patriarchae facerent. Sed hujus fraudem non celavit Deus, sed omnibus patefecit; et hi qui dolum manifestum fecerunt, exsiliis et proscriptionibus, ac flagris, atque multis taediis submissi sunt: sed nec sic valuit se reprimere, sed quemadmodum impetum habuit miseri voti sui, depositionem et anathematismum fecit, et in eum, his factis, quid malorum in ipsum ex tunc non egit? Nonne dentes ejus radicitus evulsit, faciens eum in facie percuti? Nonne pedes ejus ferreis [Col. 0050D] vinculis munivit? Nonne cum fuga lapsis, et fugacibus servis, in foetoribus et sordibus damnavit eum, ut moraretur tempore non pauco? Nonne denudans eum vestimentis, quae induebat absque prima parvula tunica, hujus crura scidit, et in sepulcro, quod in modum rogi factum est, delusum locari fecit, candelas fundens quae ibidem elucebant, ne, aquam eis habentibus, cum siti uteretur, ad refocillationem potaretur ex illis? Nonne hunc erectum stare facientes, tulerunt virgam, quam tenens in manibus fulciebatur, senectutis imbecillitatem consolans? Nonne sine cibo ac potu multis eum diebus transigere fecerunt? Nonne exsulem illum fecit, ubi [Col. 0051A] dunt frequenter incursus barbarorum, et rapiuntur homines, qui locis illis inhabitant, et gladii efficiuntur impendium? Sed quae ab eo sustinuit tantae multitudinis sunt, ut dinumerare in vanum laborare sit: neque enim sermo valebit haec enarrare. Et tunc, quem? imperatorum filium, et imperatorum nepotem [a 1Kb] , qui angelicam vitam subiens, habitu monasticae conversationis indutus est, qui Deo placabilis, et angelis reverendus, atque daemonibus metuendus apparuit. Ex his, quot exiguitatem nostram nseveritatibus submiserit, etsi dicere non possumus, vos colligere ac nosse valetis: si enim talibus summis sacerdotibus, scilicet papae Nicolao, et sanctissimo patriarchae Ignatio, talia operatus est, nobis utique humilibus mentis munditia qualia fecerit non [Col. 0051B] ignoratis. Multi enim ex nobis cum infidelibus gentibus in praetorio mulctati sunt, fameque ac siti, seu caeteris miseriis afflicti, ad secandum marmora pro lignis damnati sunt: alii autem pro eo, ut cum lignis ferirentur, spatha percutiebantur, iis qui feriebant, non ut sacerdotes, neque ut homines carnem ferentes, sed ut inanimata corpora percutientibus. Illud vero, quod calcibus submittebant, et huic poenae subjectis viscera evellebant, ut leve tormentum habebant. Id praeterea, quo monilibus ferreis afficiebat, et catenis vinciebat, fenum post multos dies in escam praebens, humanitatem multam esse putabat. Quot autem in tenebrosis et umbra mortis, in foetoribus mortiferis includebant, nec tegebant, cum facerent? sed gloriantes, et cachinnantes magna voce, nescientibus [Col. 0051C] cum feritate atque jactantia loquebantur, ludentes. Et rogati ut talibus misericordiam praeberent, magis insaniebant, ac deterius causabantur. Alios etiam in extremitates orbis, et in alienigenarum loca fecit exsiliari. His atrocitatibus submissi nos, et in summum sacerdotem nostrum, et in eos qui cum illo perseverabant, pejora his et saeviora committi videntes, afflicti et fatigati sumus, videlicet tam in aliis fieri haec aspicientes, quam ipsi talia patientes; ideoque deterriti incidimus seductionem et errorem atque vim saevissimam; et non sponte fecimus quae dicere confitentes confundimur. Sed omnia haec facta sunt in nos, necessitate ab eo et vi non cessante, voluntateque nostra se nullo modo flecti consentiente: lacrymis enim et gemitibus penitus [Col. 0051D] replebamur et facientes, et postquam faciebamus. Sed est nobis spes salutis non ex operibus nostris, neque exjustitia quam fecimus, neque enim fecimus: licet enim restiterimus, et multam vim perpessi, multisque tormentis subacti simus, in finem tamen in miseriis non substitimus. Est ergo spes ex eo, quo vos estis imitatores Dei, et qui vos miserunt, atque dominus et summus sacerdos noster simili modo. Etenim et Deus luxuriosum filium propterea in paradigma posuit, qui, omni vita sua male consumpta, veniens ad patrem suum, susceptus est, et non utcunque [Col. 0052A] sed cum symphonia, et epulis, et vestitus a proprio patre, pristinum indumentum et primam stolam recepit (Luc XVIII): ut daret formam temperantiae ac moderationis faciendae super nos, qui recidimus; et publicanum humiliatum justificavit (Luc VII), et meretricis lacrymas suscepit (Luc XXIII), atque latronis confessionem admittens, hunc ipso die in paradisum introduxit (Matth. XX). Hos vero qui in vinea pondus totius diei sustinuerunt, et qui una hora tantummodo perseveraverunt, ut media praetereamus, pari fecit dignos mercede (Luc VII); ac ei cui multum debebat, et cui pauca, ex aequo donavit, ut ad majorem dignitatem attraheret, quibus multum dimisit. Cum hujusmodi spe in humilitate animae, et contritione cordis, ad sanctitatem vestram accedentes, [Col. 0052B] hunc vobis libellum dedimus, non in labiis dolosis, neque in dolo mentis. Ipse Deus testis est, qui etiam vades est noster: sed ex sinceritate ac munditia sperantes in miseratione Dei nostri, qui hominem amat, et intercessiones sanctae ac intemeratae Dei genitricis Mariae, et sanctorum apostolorum, et beatissimi ac sanctissimi papae Nicolai [b 1Kb] , atque sancti patris nostri et summi sacerdotis Ignatii, vestraeque beatitudinis orationes, nec non et sanctissimorum vicariorum Orientis, jam non taliter nos expavescere, sed manum accipientes a vobis, quae nos confortet, et in rectitudine statuat; et quantum ex proposito usque ad sanguinem decertare in ecclesiasticis causis, ut et culparum quas fecimus, ex hac correctione, in satisfactione cordis (al., et satisfactione cordis) [Col. 0052C] indulgentiam percipiamus: et non ulterius Photio, vana sapienti vel consentaneis ejus, dum permanserint in exsecratione sua, et sanctae Dei catholicae Ecclesiae dissonaverint, concordabimus, nec erroris ejus et seductionis turbulenta fluenta gustabimus. Ecce enim ea, quae ab ipso bibimus, et amarum et dolosum, ac exitiale poculum exspuentes, nosmet in hanc sanctam synodum projicimus, profitentes etiam accepturos nos esse libenter a sanctissimo summo sacerdote nostro epitimium definitum. Si autem post hanc erectionem, quae in nos sine calliditate atque conturbatione facta est, nos callide agere contra Ecclesiam Dei in aliquo voluerimus; sit nobis depositio a Patre, et Filio, et Spiritu sancto, et nulla ad erectionem ulterius revocatio. Donatus [Col. 0052D] sanctissimus episcopus Ostiae, et Stephanus sanctissimus episcopus Nepae, et Marinus Deo amicissimus diaconus sanctae Romanorum Ecclesiae vicarii Romani interrogaverunt episcopos: Cujus estis consecratio? Episcopi dixerunt: Diximus quia beati Methodii et sanctissimi Ignatii. Sanctissimi vicarii Romani dixerunt: Suscipimus vos secundum praeceptionem sanctissimi papae nostri Adriani propter confessionem libelli poenitentiae vestrae. Reverendissimi episcopi dixerunt: Et nos adoramus vos, et suscipimus vos judices, et judicium vestrum tanquam [Col. 0053A] ex persona Filii Dei habemus. Sanctissimi vicarii senioris Romae dixerunt: quot estis numero? Illi autem dixerunt: Et antea diximus quia nescimus. Sanctissimi vicarii senioris Romae dixerunt: Ecce sancta Romana Ecclesia non claudit viscera sua omnibus vobis, si offertis libellum ex toto corde vestro. Et iterum iidem ipsi sanctissimi vicarii senioris Romae ad episcopos dixerunt: Detulimus libellum a sancta Romana Ecclesia, a sanctissimo papa Adriano, mandatum ab eo accipientes, exigere a vobis fieri ipsum libellum, et sic vos suscipere: vultis ergo facere quod jussum est a sanctissimo papa Adriano? Episcopi dixerunt: Volumus, et placet nobis, et subscribimus. Sanctissimi vicarii senioris Romae dixerunt: Volumus et jubemus relegi eum in conspectu [Col. 0053B] omnium. Et accipiens Stephanus Deo amicissimus diaconus et notarius legit libellum Graece, qui a Romano fuerat transmissus, qui etiam in prima lectus est actione. Et post lectionem sanctissimi vicarii senioris Romae ad episcopos dixerunt: Libellum hunc audistis? Placet vobis? Scribite illum. Suscipitis omnia quae edita sunt a sancta Romana Ecclesia? Reverendissimi episcopi dixerunt: Placet, scribimus, et suscipimus omnia. Donatus reverendissimus episcopus Ostiensis, et Stephanus sanctissimus episcopus Nepesinus, et Marinus reverendissimus diaconus sanctae Romanae Ecclesiae, dixerunt: Et scribite eum. Et suscipiens Theodorus Cariae, scripit illum. Deinde similiter Euthymius Catanae, Photius Nacoliae, Stephanus Cypriorum, alter Stephanus Cylirae, Theodorus [Col. 0053C] Sinopes, Eustachius Acmoniae, Xenophon Milassi, Leo Daphnusiae, Paulus Meles; omnes isti scripserunt Romanum libellum, et dederunt hunc sanctissimis vicariis Romanis, etiam cum subscriptione testium. Et post hoc Thomas et Helias sanctissimi vicarii orientis ad sanctissimos vicarios Romanos dixerunt: Omne quod disposuistis placet nobis. Sanctissimi vicarii Romani dixerunt: Quoniam bonum diligitis, ideo, fratres nostri venerandi, placet nobis et vestra dispositio. Et rursus iidem episcopi ad Orientales vicarios dixerunt: Si videtur vobis bonum esse, detur decidentium episcoporum poenitentiae libellus. Patriarchae sanctissimi vicarii Orientis dixerunt: Videtur nobis esse bonum. Ignatius sanctissimus patriarcha Constantinopoleos dixit: [Col. 0053D] Ponatur libellus super preciosa ligna, et sancta Evangelia, et sic eum accipiant, et dent mihi. Sanctissimi vicarii senioris Romae una cum orientalibus dixerunt: Ponatur. Et ponentes episcopi libellum super sancta Evangelia et preciosa ligna, et rursus sumentes eum, dederunt Ignatio sanctissimo patriarchae Constantinopoleos: et sumens patriarcha superhumeralia, tradidit eis. Primo autem omnium dedit Theodoro metropolitae Cariae, et dixit ei: Ecce sanus factus es, jam nolli peccare, ne deterius tibi aliquid fiat (Joan. V). Theodorus reverendissimus metropolita Cariae dixit: Confugimus ad sanctitatem tuam tota anima, et mente munda, tradentes propria manu libellum confessionis nostrae, ac profitentes usque ad [Col. 0054A] totam vitam nostram conservare quae illic scripta sunt inconvulsa. Ignatius sanctissimus patriarcha Constantinopoleos dixit: Bene ac decenter fecistis, filii dilectissimi nostri. Ecce suscipio vos sicut misericors et benevolus pater prodigum filium suum reversum ad poenitentiam; propterea quia et sancta Romanorum Ecclesia benigniori affectu mota est erga reverentiam vestram, quibus et concordaverunt etiam Orientales sedes. Et post hoc Theodorus reverendissimus episcopus Sinopae dixit: Non solum epitimiis sumus digni, sed et poenis; sed misericordia tua magna est, domine. Xenophon reverendissimus episcopus Milassi dixit: Cum sim multis poenis dignus, superhumeralia accipio. Et postquam acceperunt superhumerale sua, sederunt singuli in ordine suo. Et iterum [Col. 0054B] Paulus Deo amicissimus chartophylax stans in medio dixit: Postquam ingressi sunt in hanc sanctam synodum episcopi, qui ceciderunt, ecce praesto sunt et presbyteri, habentes eumdem libellum, et rogantes sanctitatem vestram, ut intrent in hanc sanctam synodum: quid ergo placet sanctitati vestrae? Sancta synodus dixit: Cujus consecrationem habent? Paulus Deo amicissimus chartophylax dixit: Beatissimi Methodii, et sanctissimi Ignatii. Sanctissimi vicarii dixerunt: Intrent. Et intraverunt, Thomas primus presbyterorum, Cosmas secundus atque defensor, Pantaleo presbyter, Joachim presbyter et defensor, Megistus presbyter, Nicephorus presbyter, Theodosius presbyter, Epiphanius presbyter, Theophylactus presbyter, Sisinnius presbyter, Gregorius [Col. 0054C] presbyter, et paria episcopis facientes, tradiderunt libellum poenitentiae: deinde scribentes et ipsi Romanum libellum, susceperunt a patriarcha oraria sua, dicente ad eos: Cognoscite quia verax homo sum, et sermo meus finem habet. Ecce enim magnam meruistis compassionem et veniam a sancta Romanorum Ecclesia, et omnibus nobis. Postquam ergo ingressi sunt episcopi ac presbyteri, rursus stans Paulus Deo amicissimus chartophylax in medio dixit: Similiter et diaconi, qui ceciderunt, habentes prae manibus libellum poenitentiae, deprecantur sanctam synodum ut introeant. Sancta synodus dixit: Cujus consecratio sunt? Paulus Deo amicissimus chartophylax dixit: Beatissimi Methodii et sanctissimi Ignatii. Sanctissimi vicarii senioris [Col. 0054D] Romae et Orientis, ac sancta et universalis synodus, dixerunt: Introeant. Et introierunt, Constantinus diaconus, Joannes diaconus, Stephanus diaconus, Michael diaconus, Christophorus diaconus, Leo diaconus, Theodosius diaconus, Nicolaus diaconus, Sophronius diaconus. Et ait Ignatius sanctissimus patriarcha ad eos: Utique ex proposito fecistis libellum quem fertis? Reverendissimi diaconi dixerunt: Deus scit, domine, quia ex multa alacritate illum fecimus; ipse enim novit conscientias nostras quo modo erant circa sanctitatem tuam, cum tyrannidem patereris. Quae vero Photio fecimus, coacte ac inviti fecimus: sed gratias agimus Deo et sanctitati tuae, o domine, quia non retribuisti nobis secundum peccata [Col. 0055A] nostra et culpas nostras; sed compassus nobis, miseratus et misertus es nostri, et dimisisti nobis peccata nostra. Et facientibus eis similia episcopis et presbyteris. Et accipiens patriarcha oraria ipsorum, reddidit eis. Et post hoc, iterum stans in medio Paulus Deo amicissimus chartophylax dixit: Venerunt et subdiaconi qui ceciderunt in sanctam hanc synodum, eumdem libellum prae manibus habentes, ingredi postulantes. Sanctissimi vicarii senioris Romae et Orientis dixerunt: Ingrediantur, placet enim nobis. Et ingressi sunt. Thomas domesticus [a 1Kb] subdiaconorum, Eustachius, Stephanus, Photinus, Joannes, Paulus, Thomas: et facientibus similia pari modo, dedit et ipsis proprii honoris insignia. Sanctissimi vicarii senioris Romae dixerunt: Secundum formam [Col. 0055B] hanc, secundum quam hodierna die suscepimus episcopos, et presbyteros, et diaconos, et subdiaconos qui ceciderunt, suscipi deinceps decernimus omnes qui similiter peccaverunt, et peonitentiam agunt. Et post haec sanctissimus patriarcha Ignatius dixit; Epitimia quae indicta sunt iis qui ceciderunt episcopis, et presbyteris, et diaconis, et subdiaconis, ab hac sancta et universali synodo, in audientiam omnium legantur; quatenus fiant omnibus manifesta. Et accipiens Stephanus diaconus et notarius legit: Sit remedium et salutem animae ferens, ac valde discretum epitimium sacerdotum qui per multam consuetudinem ceciderunt et negaverunt propria chirographa, quae bene ac regulariter edita sunt ad spiritalem conflictum et unitatem sanctae catholicae [Col. 0055C] Ecclesiae. Si quidem carnibus vescuntur, abstinere [Col. 0056A] se a carne, caseo et ovo: ii vero qui carnes non comedunt, abstinere a caseo et ovo, et piscibus quarta feria et parasceve [edere] legumina et olera cum oleo et pauco vino, facereque genuflexiones quinquaginta per singulos dies, et dicere Kyrie eleison, centies, et Domine peccavi, centies, et Domine ignosce mihi peccatori, centies; recensereque sextum psalmum, et trigesimum septimum, et quinquagesimum: haec mando tibi custodire usque ad Christi Nativitatem, non autem habeas potestatem ministrandi, nec agendi quoquo modo quae sacerdotum sunt, et tunc in natalitiis magni Dei et salvatoris nostri Jesu Christi recipies sacerdotium tuum, et mecum eris sacerdotio fungens, et ministrans immortali aeterno Deo. Et post lectionis epitimiorum [Col. 0056B] completionem, rursus ipse Stephanus collaudavit: Multos annos imperatorum Basilii et Constantini! magnorum dictatorum et imperatorum multos annos! Orthodoxorum imperatorum multos annos! Pacificorum imperatorum multos annos! Depositorum injustitiae multos annos! Hostium mendacii multos annos! Amatorum et fautorum veritatis et justitiae multos annos! Nicolai beatissimi papae Romani aeterna memoria! Adriani orthodoxi papae Romani multos annos! Ignatii orthodoxi patriarchae Constantinopoleos multos annos! Orthodoxi senatus multos annos! Sanctae et universalis synodi aeterna memoria [b 1Kb] . Deus deposuit molimina Photii, quae incipiunt in divino loco, et simul deposuit eum, ut mendacii amicum et conculcatorem venerandae figurae.



ACTIO TERTIA.
[Col. 0055]

[Col. 0055C] In nomine Domini et dominatoris Jesu Christi veri Dei et Salvatoris nostri. Consulatus Deo coronatorum dominorum nostrorum, Basilii quidem anno tertio, Constantini autem filii ejus anno secundo, imperatorum perpetuorum Augustorum, indictione tertia, [Col. 0055D] quinto Idus Octobris. Propositis et vivificis lignis, et intemeratis salutis nostrae Evangeliis in dextris partibus catechumenorum opinatissimi templi sanctae ac magni nominis Sophiae, convenientibus autem Donato Deo amicissimo episcopo Ostiensi, et Stephano Deo amicissimo episcopo Nepesino, ac Marino reverendissimo diacono sanctae Romanae Ecclesiae: locum habentibus? Adriani sanctissimi et beatissimi archiepiscopi senioris Romae et Ignatio honorabilissimo archiepiscopo magni nominis Constantinopoleos novae Romae ac sanctissimis vicariis Orientis, Thoma scilicet sanctissimo metropolita Tyri, locum habente sedis Antiochiae, eo quod viduata esset eadem Ecclesia, et Helia Deo colendissimo presbytero et syncello, locum [Col. 0056] possidente Theodosii sanctissimi archiepiscopi sedis Hierosolymorum: Deinde per jussionem amicorum Christi et Dei cultorum magnorum imperatorum Basilii et Constantini; praesentibus et audientibus etiam magnificentissimis principibus, videlicet Christophoro [Col. 0056D] magnificentissimo magistro, Bahane magnificentissimo patricio et praeposito, Paulo magnificentissimo patricio et praefecto, Leone magnificentissimo patricio et domestico excubitorum, Joanne magnificentissimo patricio et logotheta acuti [lege velocis] cursus, Manuele magnificentissimo patricio, Theophylacto magnificentissimo patricio, Petrona magnificentissimo patricio, Oreste famosissimo protospathario et domestico icanatorum: considentibus autem et Deo amicissimis episcopis, id est, Nicephoro Deo amicissimo metropolita Amasiae, Niceta Deo amicissimo metropolita Athenarum, Metrophane Deo amicissimo Smyrnae, Theodoro [a 1Kb] Deo amicissimo metropolita Cariae, Euthymio Deo amicissimo metropolita Catanae, Michaele [Col. 0057A] Deo amicissimo metropolita Rhodi, Photio Deo amicissimo Nacoliae archiepiscopo, Athanasio Deo amicissimo episcopo Anilii Magnesiae, Georgio Deo amicissimo episcopo Heliopoleos, Stephano Deo amicissimo episcopo Cibyrae, Niceta Deo amicissimo episcopo Cephaludis, Stephano Deo amicissimo archiepiscopo Cypsallorum, Theodoro Deo amicissimo episcopo Sinopae, Basilio Deo amicissimo episcopo Pyrgii, Gregorio Deo amicissimo episcopo Mesinae, Eustathio Deo amicissimo Aemoniae, Xenophonte Deo amicissimo episcopo Milassi, Leone Deo amicissimo episcopo Daphnusiae, Petro Deo amicissimo episcopo Troadis, Samuele amicissimo episcopo Antri, Antonio Deo amicissimo episcopo Aliseos, Nicephoro Deo amicissimo episcopo Crotonae, Michaele [Col. 0057B] Deo amicissimo episcopo Cercyrorum. His ita convenientibus, surgens Metrophanes Deo amicissimus metropolita Smyrnae, una cum Nicephoro Deo amicissimo metropolita Amasiae, et Niceta metropolita Athenarum, dixit: Omnia honeste, et secundum ordinem facere Paulus magnus apostolus jubet et sancit. Videtur autem omnibus nobis honestum esse, ac perfecto ordini proximum, ut deinceps haec sancta et universalis synodus audiat epistolas amici Christi imperatoris nostri, quas misit ad sanctissimum papam Romanum, et Orientis praesules; et rursus sanctissimi patriarchae nostri, deinde beatissimi papae Adriani ad sanctissimum dominum nostrum; ut et sancta synodus satisfactionem adhuc majorem accipiens, glorificet Deum, qui cooperatus est piissimo [Col. 0057C] imperatori nostro in conciliis et optimis studiis, gratiasque agat et sanctissimo patriarchae nostro, et vobis sanctissimis vicariis. Donatus et Stephanus sanctissimi episcopi, et Marinus reverendissimus diaconus, vicarii senioris Romae dixerunt: Audivimus quia sunt quidam errantes ex consecratione beatissimi Methodii et sanctissimi Ignatii, et nesciunt quid sit pietas et misericordia sanctae Dei Ecclesiae atque judicium; et ideo renuunt scribere Romanum libellum, quem misit sanctissimus papa Adrianus. Ante omnia ergo mandamus bono cultui vestro, ut eatis ad eos, et secundum canonicam auctoritatem accersatis eos, ita dicentes: Sancta synodus advocat vos, ut faciatis quod decretum et censitum est auctoritate, et suscipiamini a sancta [Col. 0057D] synodo; neque enim vult claudere viscera sua; invitat ergo vos venire: ac secundum libelli satisfactionem facite, quemadmodum et caeteri fratres vestri fecerunt; et suscipit vos sancta et universalis synodus. Thomas et Helias sanctissimi vicarii Orientalium sedium dixerunt: Secundum solitas et canonicas praeceptiones apostolorum ac sanctarum synodorum et nos providemus, nutu misericordiae ducti, ut adsciscantur ad hanc viam salutis, ad quam et [Col. 0058A] fratres eorum succurrerunt [al., cucurrerunt]. Congruum ergo est, ut eatis ad eos, et provocetis illos ad salutem animarum suarum. Dicite itaque eis cum benevolentia et convenienti fraterno affectu: Advocamus vos: si ergo feceritis quae videntur sanctae synodo, introite in ea, et suscipiet vos. Et abeuntes Metrophanes Deo amicissimus metropolita Smyrnae, et Nicephorus Deo amicissimus metropolita Amasiae, ac Niceta Deo amicissimus metropolita Athenarum, dixerunt quae sibi fuerant impetrata ad Theodulum reverendissimum metropolitam Ancyrae, et Nicephorum reverendissimum metropolitam Nicaeae, qui responderunt ita: De proposita subscriptione rationem reddimus sanctitati vestrae, quia propter rationabiles et irrationabiles subscriptiones, quae ante [Col. 0058B] factae sunt, gravati definivimus nos, et vinculum imposuimus non ulterius subscribere, praeter id quod subscripsimus, et professi sumus fidei nostrae symbolum, quod jacet in chartophylacio venerabilis patriarchae, tempore consecrationis nostrae. Propter quod dicimus vobis, et rogamus sanctam synodum, si possibile est, indulgeat nobis quod deliberavimus conservare usquedum vixerimus. Deo amicissimis metropolitis deferentibus hujusmodi responsionem, sanctissimi vicarii senioris Romae dixerunt: Legatur responsio eorum in audientiam omnium. Et accipiens Thomas venerabilis subdiaconus ac devotus vicarius in auditionem sanctae synodi legit. Et iterum vicarii senioris Romae dixerunt: Legatur epistola a Deo muniti imperatoris nostri, quam misit ad sanctissimum [Col. 0058C] papam Nicolaum [a 1Kb] . Et accipiens Theodorus devotus a secretis legit.

In nomine Patris, et Filii, et sancti Spiritus unius, et solius, et veri Dei, Basilius fidelis imperator Romanorum Nicolao sanctissimo papae Romano, et spirituali quoque Patri nostro.

Qualiter se habet mentis nostrae voluntas super ecclesiasticis negotiis nostris, o divinum et sacrum atque instar Aaron reverendum caput, in priori epistola innotuimus. Nescientes autem, si sanctis vestris, et secundum Moysen Deo gratissimis, sit posita palmis (multae namque in longinquo itinere impedientes accidunt causae), necessarium conspeximus primum quae in eadem continebantur epistola in brevi commemorare, et nunc quae defuerunt supplere. [Col. 0058D] Habebat itaque in quibus malis Ecclesiam nostram, quando imperii divinis orationibus vestris gubernacula suscepimus, invenerimus male jacentem, insanabiliter languentem, legitimo rectore denudatam, tyrannide detentam, alieni pastoris servituti subjectam, omnia instar ancillae patientem magis, quam more reginae quidquam gerentem. Haec sunt quae illa significabat epistola. Et quaedam a nobis agenda fore visa sunt, quaedam vero paternae [Col. 0059A] sanctitati vestrae penitus relinquenda. Verum nobis nihil amplius debere fieri visum est, nisi, ut Photius quidem a sede removeretur, et secum quiescere hortaremur: quippe qui multa contra veritatem et contra sacrum pontificium vestrum commovit; in tantum enim rabies illius profecit. At vero Ignatius sanctissimus et spiritalis pater noster, qui clare injurias et tyrannidem pertulit secundum judicium et justificationem, quae in diversis epistolis vestris inventa est (quanquam per easdem litteras vix nunc omnibus manifestum constituimus: sic enim ipsae litterae obrutae, et nullatenus quibusdam ostensae fuerint ab iis qui ante nos principatum tenuerunt) per aequam et justam veritatem ad proprium thronum revocaretur: reliquis autem [Col. 0059B] finem imponendum, imo vero et haec eadem approbandum, atque horum sequentia terminandum, spirituali sanctitati vestrae dimisimus. Videlicet de his sacerdotibus qui ex utraque parte peccaverunt, et ante a sanctissimo patriarcha Ignatio consecrati secundum scripturae suae confessionem, in veritate minime permanserunt, quam qui a Photio viro impudenti manus impositionem susceperunt: nec non et de his summis sacerdotibus, et sacerdotibus, atque abbatibus, qui diversimode scripserunt: quorum quidem alii vi vel tyrannide, alii vero simplicitate aut levitate, quidam vero seductione ac versutiis, quidam vero muneribus et honoribus diversimode decepti sunt. Pauci enim superiores [a 1Kb] laqueo illius prorsus effecti sunt; imo vero dicendum est, quia [Col. 0059C] pene omnes sacrati, tam priores, quam posteriores, qui sub nobis sunt, male, et ut non oportebat tractati sunt. De quibus decretum et judicium mittere paternam sanctitatem vestram praescribentes [b 1Kb] poposcimus, et nunc expetimus: addentes huic epistolae pro his, qui ceciderunt benignissimam postulationem, et maxime de iis qui poenitentiae locum requirunt, et ad legitimum summum sacerdotem recurrunt: quatenus non Ecclesiae nostrae summis sacerdotibus, et sacerdotibus qui sub omni regimine nostro consistunt, commune occurrat naufragium, propemodum universis illis de falsis et impotabilibus gustantibus iniquitatis rheumatibus. Super his itaque postulamus compatientissimum sacerdotium tuum, ut manum porrigat humanitatis, et eorum dispenset [Col. 0059D] salutem, qui proprium duntaxat peccatum pronuntiant, et veniam accipere de eo [ut veniam accipiant ab eo] qui male ac nequiter ab ipsis molestatus est summo sanctissimo sacerdote deposcunt: eos enim qui permanent in malitia, et nolunt ad veritatis semitam repedare, nullus modus vel ratio a condemnatione liberabit. Ut autem manifesta etiam iis qui ex sorte sunt Photii vestra divina et apostolica fiat sententia, tam de sanctissimo patre nostro et patriarcha [Col. 0060A] Ignatio, quam de miserrimo Photio, destinati sunt ab amabili Christo imperio nostro ad paternam sanctitatem vestram ab utraque parte apocrisiarii; a sanctissimo quidem patriarcha Ignatio Joannes metropolita Silaei, a Photio vero Petrus metropolita Sardis, cum quibus et a divinitus munito imperio nostro missus est Basilius spatharius; quos volumus ut paterna sanctitas vestra suscipiat, et in conspectu episcoporum, qui ex utraque parte directi sunt, quae videbuntur sanctitati tuae ecclesiasticis legibus atque canonibus de summis sacerdotibus et sacerdotibus sanciat: cum hisque mittat nobis reverendissimos apocrisiarios, ut certificetur expressius et purius sanctissima ecclesia nostra, cujus voluntatis sanctitas tua super utrisque consistat. Ita pater [Col. 0060B] spiritalis, et divinitus honorande summe pontifex, accelera pro Ecclesiae nostrae correctione et conflictu contra injustitiam atque ad veritatis satisfactionem multam nobis congeriem bonorum donare, id est unitatem mundam, compagem spiritalem ab omni contentione ac schismate liberam, Ecclesiam in Christo unam, et ovile uni obsecundans pastori, cujus tu minister ac immolator existis verissimus. Saluto sanctum et desiderabile mihi caput quasi labiis per litteras. Vale. Missa est mense Decembris, die undecimo.

Et post lectionem praedictae epistolae accipiens Stephanus Deo amabilis diaconus et devotus notarius epistolam sanctissimi patriarchae Ignatii, quam ad sanctissimum papam Adrianum miserat, legit:

[Col. 0060C] [c 1Kb] Deo honorabili, dilecto fratri et comministro Nicolao sanctissimo papae senioris Romae Ignatius misericordia Dei archiepiscopus Constantinopolitanus.

Eorum vulnerum atque livorum qui in membris hominis consistunt multos medicos protulit ars; hanc quidem passionem alio accipiente et alteram altero, ex per experientiam amputante et medente; eorum vero quae in membris sunt Christi et Dei salvatoris, omnium nostrum capitis, et sponsae catholicae et apostolicae Ecclesiae, unum et singularem praecellentem atque catholicissimum medicum ipse princeps summus, et fortissimus sermo, et ordinator, et curator, et solus ex toto magister Deus omnium produxit, [Col. 0060D] videlicet tuam fraternam sanctitatem et paternam almitatem: propter quae dixit Petro magno et summo apostolorum: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam (Matth. XVI). Et iterum: Tibi dabo claves regni coelorum: et quodcunque ligaveris super terram, erit ligatum et in coelis; et quodcunque solveris super terram, erit solutum et in coelis (Ibid.). Tales enim beatas voces non secundum quamdam [Col. 0061A] utique sortem apostolorum principi solum circumscripsit et definivit, sed per eum ad omnes qui post illum secundum ipsum efficiendi erant summi pastores, et divinissimi sacrique pontifices senioris Romae, transmisit: et ideo ab olim et prisco tempore in exortis haeresibus et praevaricationibus eradicatores et interemptores malorum zizaniorum, et tabefactorum, et penitus insanabiliter aegrotantium membrorum, multi multoties facti sunt eorum, qui sanctitatem et summam paternitatem tuam illic praecesserunt; successores scilicet principis apostolorum, et illius zelum in fide, quae secundum Christum est, imitantes: et nunc nostris temporibus beatitudo tua digne tractavit datam sibi a Christo potestatem. Et quemadmodum quis peritus belli, et optimus praetor, sanctissime [Col. 0061B] et amantissime frater noster, omnibus potentiorem et omnia vincentem veritatem, tanquam quaedam valde fortia et inexpugnabilia proponens arma, hujus aemulos dejecisti, et cum Christo et per Christum mundum vicisti, et eum qui divina furatus est, et dispoliavit aliena, et per fenestram in atrium ovium more latronum intravit, et praedatus est animas multorum, deinde etiam se arroganter extulit, et cervices erexit contra Deum omnipotentem, et in tantum jactanter elatus est, ut conventum sine subsistentia et sine persona fingeret contra irreprehensibile et divinissimum et sacrum pontificium tuum, quemadmodum fabula hippocentauros et tragelaphos; quod etiam latenter ad principem misit. Hujusmodi ergo non sanctum operatorem, atque [Col. 0061C] omni opere malo repletum, videlicet eum qui secundum antiphraseos tropum Photius nominatur, opere manus pontificalis, et apostolicae potestatis tuae a communi Ecclesiae resecasti corpore, et summo te Petro aequiparans, tanquam novum Ananiam, sententia potentium verborum tuorum occidisti (Act. V), et privatione spiritalis vitae, ut alterum Simonem, per anathema morti transmisisti; et nos qui injuriam passi sumus, sicut justissimus et fratrum amicissimus, et juste justificasti, et Ecclesiae, quae apud nos est, et proprio throno, propter quae sategisti atque scripsisti, utpote apostolicae et summae potestatis susceptor, digne ac rationabiliter restituisti, et fluctum qui hic inerat dissipasti, et tranquillitatem Ecclesiis contulisti. A Deo quippe provectus et a Christo [Col. 0061D] dilectissimus et mansuetissimus et justissimus noster imperator, voto et consilio et decreto et judicio tuae sanctitatis, favens olim, etiam nunc alacriter obediens, ut filius vester proprius, et fidelissimus utrique, quae digna sunt exhibuit, et multa tribulatione fessam nostram senectutem, adhuc etiam omnes qui pro justitia Dei multas et varias tribulationes sustinuerunt, imperialissima prudentia usus, animavit et consolatus est. Pro quibus omnibus gratificas laudes atque voces referentes super omnia Deo et vestrae beatitudini, misimus debite Joannem beatissimum et sanctissimum metropolitam Sylaei, virum Dei cultorem, et divino intellectu repletum, [Col. 0062A] qui etiam per totos novem annos pro verbo veritatis cum nobis ipsis persecutionem et mala caetera passus est, et Petrum Dei amantissimum episcopum Troadis, qui eadem et ipse passus est [a 1Kb] , et pariter decertavit cum regali homine, rationem simul vobis posituros pro nobis, et quae epistolae desunt viva voce adimpleturos et manifestaturos qualem et quantam et quam magnam dilectionem habeat et affectum humilitas nostra circa fraternam sanctitatem vestram: simul autem et de caeteris ecclesiasticis ordinibus accepturos, quae Deo placeant, et vestro intellectui et sapientiae et potestati distinctiones atque dispositiones. Duplex est enim sacerdotalis catalogi consecratio: nam quidam a nobis hanc susceperunt, et propria manu pro nobis sua sponte scripserunt; quidam [Col. 0062B] vero ab iniquo et interfectore Photio. Multi quidem de nostra consecratione, gratia Dei confortati, restiterunt ei fortissime, per nullum modum in inhonorantiam et contumeliam nostram, et in eam quam putant depositionem communicantes; sed et multas et varias tribulationes, et angustias, ac dira exsilia, et custodias perpetientes; quos praecipue suscipiens et tua beatitudo, bene scio quod supremis extollat honoribus, ut certatores veraciter pietatis. Plures autem propria chirographa transgressi sunt, et ceciderunt, et pro temporis et utilitatis suae causa in omnibus Photii temeritatibus et malignis actibus ab initio usque ad finem sectatores et communicatores et cooperatores effecti sunt, frequenter contra nos subscribentes, licet non voluntarie, sed vim et tyrannidem [Col. 0062C] passi. Sunt autem apud eos, qui contra veritatem postea in rabiem versi, et quemadmodum quadam Satanae operatione furentes, validissimam etiam contra nos ostenderunt insaniam. Primum igitur de hujusmodi imploramus dari dispositionem; deinde de his qui ab illo manus impositionem susceperunt et secundum ea etiam ipsi similiter per omnia frustra nequiter egerunt; insuper de presbyteris, qui ex nostra consecratione consistentes, semel ei communicaverunt, vel fortassis bis et ter ex arcta angustia, non tamen subscripserunt injustitiae chirographo, et rursus recesserunt, et usque in praesens voluntarie vacant; adhuc etiam de iis qui cum communione etiam subscriptionem gesserunt, mox autem otium complexi sunt; et super hos etiam de his [Col. 0062D] qui manus quidem impositionem a Photio et voluntarie, et non voluntarie susceperunt, reveriti tamen, sacerdotio prorsus nullo modo functi sunt. Porro manus impositionem ab eo accepit Caesareae Cappadociae archiepiscopus reverentissimus et perseverantissimus Paulus post concilium vanitatis, quod contra humilitatem nostram tenuit prius: in secunda vero synodo reproborum, ut dicit propheta, viriliter valde propugnans ob veritatem et triumphans, et divulgans eorum interfectricem mentem, et nullo tempore vel modo contra humilitatem nostram subscribens, sed ob idipsum multa passus, et multimodas necessitates sustinens, alio quodam melior [Col. 0063A] scilicet affectu dignus habebitur a fraternitate vestra. Haec igitur sunt capitula, pro quibus exposcimus solutionem et ordinationem in scriptis mitti humilitati nostrae. Insuper autem et vicarios vestrae beatitudinis episcopos dignos et rationabiles, ut cum eis bene et convenienter disponamus ecclesiam, quae apud nos est, quam providentia Dei per intercessionem summi Petri, et instantiam atque interventionem vestram recepimus: et accipiant negotia finem utilem et congruentissimum in gloria Dei, et vestrae fraternae sanctitatis, Christique imitatricis beatissimae paternitatis.

Et post lectionem hujus epistolae, accipiens Marinus reverendissimus diaconus et vicarius senioris Romae epistolam, quae missa est a sanctissimo Adriano [Col. 0063B] papa ad sanctissimum patriarcham Ignatium, legit Latine, voce grandi in audientiam omnium, in Graecum sermonem eam vertente ac interpretante Damiano reverendissimo regio clerico ac interprete.

Adrianus episcopus, servus servorum Dei, reverendissimo et sanctissimo confratri et comministro nostro Ignatio patriarchae Constantinopolitano.

Nec scriptura pandere . . . Reliqua vide inter epistolas Adriani II, Patrologiae tom. CXXII.

Et post lectionem epistolae sanctissimi vicarii senioris Romae dixerunt: Est canonice ac synodice acta epistola haec. Sancta et universalis synodus dixit: Canonica, et ordinata, et plena justitiae est [Col. 0063C] epistola, quae lecta est sanctissimi papae Adriani. Et post hoc surgens Metrophanes Deo amicissimus metropolita Smyrnae dixit: Ex epistolis quae nobis [Col. 0064A] lectae sunt modo, liquidius cognovimus amici Christi, imperatoris nostri diligentiam, et studium quod habet ad pacificandam Ecclesiam Dei, et sanctissimi domini nostri et patriarchae Ignatii humilitatem, et quomodo impleat eloquium Scripturae quod perhibet: Omnia cum consilio fac; nec non et sanctissimi papae Romani solertem locutionem et pudorem, quem in divinis, circa divinorum canonum custodiam et observantiam habet, et ejusdem imitantem, quantum fieri potest, misericordiam et benignitatem; quos et magnifice suscipientes, omnes gratias egimus Deo, qui dignos nos fecit hujusmodi sanctissimos vicarios contueri.

Et post hoc stans in medio Stephanus Deo amicissimus diaconus et devotus notarius laudavit ita: [Col. 0064B] Multos annos imperatorum Basilii et Constantini! Magnorum imperatorum et dictatorum multos annos! Orthodoxorum imperatorum multos annos! Pacificorum imperatorum multos annos! Depositorum injustitiae multos annos! Hostium mendacii multos annos! Amatorum et fautorum veritatis et justitiae multos annos! Eudoxiae piissimae Augustae multos annos! Nicolai beatissimi papae Romanae aeterna memoria! Adriani orthodoxi papae Romani multos annos! Ignatii orthodoxi patriarchae Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sanctae ac universalis synodi aeterna memoria.


VERSUS IAMBICI.

Chorus patriarcharum honorabilis et magnus
[Col. 0064C] Pessimum inimicum prosequitur, ut lupum,
A thalamo casto, et venerabilibus locis;
Photium aio amarissimum apostatam.



ACTIO QUARTA.
[Col. 0063]

[Col. 0063C] In nomine Domini et dominatoris omnium Jesu Christi veri Dei et Salvatoris nostri. Consulatus a Deo coronatorum et tranquillissimorum dominorum nostrorum, Basilii quidem anno tertio, Constantini vero filii ejus anno secundo, perpetuorum Augustorum [Col. 0063D] indictione tertia, tertio Iduum Octobris, propositis preciosis et vivificis lignis, et intemeratis salutis nostrae Evangeliis in dextris partibus catechumeniorum opinatissimi templi sanctae ac magni nominis Sophiae: convenientibus autem Donato Deo amicissimo episcopo Ostiensi, et Stephano Deo amicissimo episcopo Nepesino, et Marino Deo amicissimo diacono sanctae Romanae Ecclesiae, locum retinentibus Adriani sanctissimi et beatissimi archiepiscopi senioris Romae, et Ignatio sanctissimo archiepiscopo magni nominis Constantinopoleos novae Romae, ac sanctissimis vicariis Orientis, videlicet Thoma sanctissimo metropolita Tyri, locum retinente sedis Antiochiae, eo quod vidua existeret eadem Ecclesia, et Helia Dei cultore presbytero et syncello, locum [Col. 0064] retinente Theodosii sanctissimi archiepiscopi sedis Hierosolymorum: deinde secundum jussionem amicorum Christi et piissimorum magnorum imperatorum nostrorum Basilii et Constantini: praesentibus et audientibus etiam magnificentissimis principibus, [Col. 0064D] videlicet Christophoro magnificentissimo patricio et magistro, Bahane magnificentissimo patricio et praeposito, Leone magnificentissimo patricio et proconsule, Leone magnificentissimo patricio et domestico excubitorum, Joanne magnificentissimo patricio et logotheta oxeos cursus, Manuele magnificentissimo patricio, Theophylacto magnificentissimo patricio, Petronate magnificentissimo patricio, Oreste magnificentissimo protospathario et domestico icanatorum, Sisinnio magnificentissimo spathario: confidentibus Deo amicissimis episcopis, id est Nicephoro Deo amicissimo metropolita Amasiae, Niceta Deo amicissimo metropolita Athenarum, Metrophane Deo amicissimo metropolita Smyrnae, Theodoro Deo amicissimo metropolita Cariae, Euthymio Deo amicissimo [Col. 0065A] metropolita Catanae, Michaele Deo amicissimo metropolita Rhodi, Photio Deo amicissimo archiepiscopo Nacoliae, Stephano Deo amicissimo archiepiscopo Cypsallorum, Athanasio Deo amicissimo episcopo Anilii Magnesiae, Georgio Deo amicissimo episcopo Helii, Stephano Deo amicissimo episcopo Cibyrae, Niceta Deo amicissimo episcopo Cephaludii, Theodoro Deo amicissimo episcopo Sinopae, Basilio Deo amicissimo Pyrgii episcopo, Gregorio Deo amicissimo episcopo Mesinae, Eustathio Deo amicissimo Aemoniae, Xenophonte Deo amicissimo episcopo Milassi, Leone Deo amicissimo episcopo Daphnusiae, Petro Deo amicissimo episcopo Troadis, Samuele Deo amicissimo episcopo Antri, Niceta Deo amicissimo episcopo Photiae, Nicephoro Deo amicissimo episcopo [Col. 0065B] Cercyrorum. His itaque taliter convenientibus, stans in medio Bahanes magnificentissimus patricius et praepositus dixit: Sunt episcopi duo, consecrationem habentes beatissimi Methodii, Theophilus et Zacharias vocati, qui Photium recipientes diffamant, quod recepisset Romanorum Ecclesia Photium. Si ergo placet sanctitati vestrae, ingrediantur in sanctam et universalem synodum, et rejudicentur. Donatus Deo amicissimus episcopus Ostiensis, et Stephanus Deo amicissimus Nepesinus, et Marinus Deo amicissimus diaconus sanctae Romanae Ecclesiae, locum retinentes Adriani sanctissimi papae Romani, dixerunt ad sanctissimos vicarios sedium Orientis, et ad universam sanctam synodum: Si consideretis aptum esse, mittantur aliqui [Col. 0065C] ad praedictos viros, ut interrogent illos, cujus consecrationis sunt, et cui communicant. Sancta et universalis synodus dixit: Aptum est et conveniens. Et missi a vicariis senioris Romae, Pancratius religiosus clericus, ab Orientis vero vicariis, Ananias religiosus clericus, a senatu autem Gregorius inclytus spatharii cubicularius, dixerunt illis: Sancta et universalis synodus misit nos, ut interrogemus vos, cujus consecrationis sitis et cui communicetis. Theophilus et Zacharias quondam episcopi dixerunt: Nos domini Methodii sumus consecrationis; communicavimus autem domino Photio patriarchae. Et reversis his qui missi sunt lecta est vox Theophili et Zachariae dudum episcoporum per Theodorum virum devotum a secretis in medio sanctae et universalis [Col. 0065D] synodi in audientiam omnium, et sancta synodus exclamavit: Sit portio Theophili et Zachariae cum Photio. Post haec magnificentissimi et gloriosissimi principes per Bahanem magnificentissimum patricium et praepositum dixerunt: Imperatores nostri sancti miserunt servos suos, qui senatus vocatur, qui voluntate Dei hic honoratus est secundum omnia, ut simus districti eorum quae geruntur auditores, Si vultis ergo a nobis, sicut se habet ordo synodicus, in fine sanctae ac universalis hujus synodi exigere proprias subscriptiones per me indignum servum sanctorum imperatorum nostrorum, cuncti fratres mei et compatricii dicunt sanctissimo domino nostro [Col. 0066A] patriarchae, et sanctissimis vicariis, tam senioris Romae, quam Orientalium sedium: Nisi audierimus et ab ipso Photio in conspectu nostro stante, et ab episcopis ejus, et iis qui habentes consecrationem beatissimi Methodii et sanctissimi Ignatii apostatae facti sunt, ut in conspectu nostro obstruantur ora ipsorum ex canonicis et synodicis praeceptionibus, non scribet manus nostra unam litteram in synodo ista: audiant quae judicata sunt a seniori Roma in conspectu nostro, et si nihil contradicere potuerint, sanabitur mundus ex consensu ipsorum. Si hoc autem factum non fuerit, scimus quia nostri non egetis ad scribendum in fine a vobis gestorum. Quomodo enim subscribemus in hujusmodi judicio, illis clamantibus atque dicentibus: Audiamus depositionem [Col. 0066B] nostram, damnemur, audientibus nobis ut postulat justitiae ratio, et nullus sermo ipsorum fit? Hoc non est justum, uti nos arbitramur: quid ergo videtur vobis, facite: nos enim, et antequam veniret sanctitas vestra a Deo conservandam in civitatem sanctorum imperatorum nostrorum, eamdem opinionem habuimus, tam de judicio beatissimi papae Nicolai, quam de receptione sanctissimi papae Adriani, ac certificatione et confirmatione honorabilis sacerdotis sanctissimi domini patriarchae nostri. Post vicarios autem Orientis vidimus et vos, et suscepimus tanquam sanctos apostolos. Rogamus ergo ut hi qui languent sanentur, et corrigamus qui non habent certitudinem veritatis, et erigamus qui deorsum jacent. Nisi enim ita haec omnia discutiantur, conscientiae [Col. 0066C] hominum non curabuntur. Metrophanes Deo amicissimus metropolita Smyrnae surgens dixit: Divinus apostolus ita inquit: Prophetias nolite spernere; omnia autem probantes, quod bonum est retinete (I Thess. V). Sanctissimos itaque vicarios senioris Romae ut prophetas suscipientes, nequaquam spernimus. Probantes autem verba magnificentissimorum principum, invenimus ea justa et congruentia; et propterea etiam episcopi omnes, et sancta haec synodus, favemus postulationi magnificentissimorum principum, ut examinentur illi et interrogentur, si recipiant eos judices: et accepto loco satisfactionis, si quidem justificati fuerint, ut cuncti libenter suscipiamus: si vero damnati exstiterint, ut omnes acquiescant. Nunc ergo exigantur [Col. 0066D] in scriptis fateri, si hanc sanctam et universalem synodum, et quae ab ea judicantur admittunt, et jure ingrediantur. Sanctissimi vicarii senioris Romae dixerunt: Et quos dicitis introduci ignorant quid judicavit sancta Romana Ecclesia? Bahanes magnificentissimus patricius et praepositus dixit: Ignorant: cum enim non essent ibidem, nec audissent opus vestrum in faciem, qualem certitudinem habere illos ex auditu vultis ad suam ipsius [a 1Kb] condemnationem? Donatus et Stephanus Dei amicissimi episcopi, et Marinus reverendissimus diaconus sanctae Romanae Ecclesiae, sanctissimi vicarii senioris Romae dixerunt: Nobis non licet rescindere [Col. 0067A] judicium sacrorum Romanorum pontificum; hoc enim contrarium est canonicis institutis: quoniam praesentes illic per proprios missos, et Romae demorantes contra se sententiam et prolatam damnationem in Photium, et in manus impositionem ejus, et audierunt, et liquido didicerunt. Verumtamen ut manifestiorem eis justam judicationem sanctae Romanae Ecclesiae faciamus, ingrediantur, et exaudiant legi synodicas definitiones, et judicia beatissimi papae Nicolai, et certificentur magis ac magis. Magnificentissimi et gloriosissimi principes dixerunt: Hoc bonum est et optimum: audiant illi judicium beatissimi papae Nicolai in conspectu nostro, et si habuerint quod ad contradictionem, dicent [a 1Kb] , aut persuasi acquiescent; [Col. 0067B] quod si habent, contradicendi [b 1Kb] suscipiant propriam damnationem; si vero non susceperint, tunc fiet quod fuerit visum canonibus. Sanctissimi vicarii senioris Romae dixerunt: Excusationem quaerunt, totus mundus, Oriens, Occidens, et sancta Constantinopolitana Ecclesia, novit quia judicium datum est adversus eos. Ab undecima enim indictione damnavit eos synodice sanctissimus papa Nicolaus, et per tot spatia temporum non cognoverunt sententiam quae in eos prolata est: non est hoc excusatio; fugere volunt judicium. Magnificentissimi et gloriosissimi principes dixerunt: Imo non fugiunt judicium, si enim voluisseut fugere, non oporteret eos clamare magna voce: Quia judicemur, sed potius oporteret eos seorsum recedere et fugam arripere; [Col. 0067C] sed quod per multum temporis per voces et sermones absolutos creatura omnis audivit, volunt per opus et ipsa gesta certificari. Sanctissimi vicarii senioris Romae dixerunt: Ingrediantur et stent illic deorsum in ultimo loco, et audiant epistolam quam misit ad imperatorem Michaelem sanctissimus papa Nicolaus per Radoaldum et Zachariam. Magnificentissimi et gloriosissimi principes dixerunt: Ut jubetis: rogamus autem sanctitatem vestram, ut et convocentur, et ex iis qui Photii sunt saltem tres vel quatuor, ut audiant, vel ut isti saeculares qui stant post nos: bonum habet fieri multum. Sanctissimi vicarii senioris Romae dixerunt: Si fateantur tres illi, quod ex omnibus illis veniant, qui sunt ex parte sua, patiemur ingredi eos huc. Bahanes magnificentissimus [Col. 0067D] praepositus et patricius dixit: Rogamus ut fiant vel quinque. Sanctissimi vicarii senioris Romae dixerunt: Ingrediantur, sed nos non propter contentionem advocamus eos, sed ut tantum beatissimi papae Nicolai epistolam audiant. Et missi quidam assistentium ad convocandum eos, non invenerunt illos. Magnificentissimi et gloriosissimi principes ad vicarios senioris Romae ac Orientalium sedium dixerunt: Nescientes quod quaererentur a sancta et universali synodo, discesserunt, et non sunt inventi: duo autem illi, qui paulo ante interrogati sunt a vestra sanctitate, Theophilus scilicet et Zacharias, praesto sunt, et sicut jubetis. Idcirco enim [Col. 0068A] et illi, ut apparet, discesserunt, eo quod dimiserunt hos duos, et se, opinati quia nobis opus non habent hodie; caeterum, si jubet sanctitas vestra, negotium duorum quaeratur. Sanctissimi vicarii senioris Romae dixerunt: Duae personae illae habent libellum quem porrigant, an sermonem tantum habent ad sanctam synodum? Magnificentissimi et gloriosissimi principes dixerunt: Non; sed isti sunt illi duo, qui omnimodis laedunt multitudinem illam, eo quod certificent eos hujusmodi, quia comministravit nobis papa Nicolaus. Et in hoc habet satisfactionem multitudo; quoniam si recepit hos duos, et communicavit eis, recepit utique et Photium, et communicavit ei: si autem illum recepit et communicavit, utique una die vocatus est patriarcha; et si [Col. 0068B] vocatus est una die patriarcha, habemus quod dicamus multum. Istis autem duobus convictis, quia ea quae dicunt ad multitudinem suam et mendacia, et inania, seu invalida sunt, ex modico isto fiet utilitas multis. Sanctissimi vicarii senioris Romae dixerunt: Absit, quod beatissimus Nicolaus in sancta Romana Ecclesia recepisset aliquando Photium patriarcham Constantipolitanum uno die vel una hora in collegio sacerdotali. Magnificentissimi et gloriosissimi principes dixerunt: Benedictus Deus: certificentur et isti, ut accedant ad veritatem. Sanctissimi vicarii senioris Romae dixerunt: Quoniam dicunt se communicasse cum sanctissimo papa Nicolao, ingrediantur, et stent in uno loco, et audiant quod definitum est de illis. Magnificentissimi et gloriosissimi [Col. 0068C] principes dixerunt: Imo interrogentur et discutiantur, quomodo dicant: Quia communicavimus beatissimo papae Nicolao; cum omni enim certitudine hoc perhibent. Sanctissimi vicarii senioris Romae dixerunt: Intrent. Magnificentissimi et gloriosissimi principes dixerunt: Ut quis eos afferat? ipsi consecratio sunt Methodii: et omnino expositio libelli vestri sancit eos qui consecrationem habent beatissimi Methodii et sanctissimi patriarchae Ignatii, quaecunque, et quantacunque deliquissent et in eum, volentes poenitere, veniam et justificationem mereri; ac ideo hujuscemodi etiam vos advocantes, nihil peccatis. Donatus et Stephanus Deo amicissimi episcopi, et Marinus venerabilissimus diaconus, sanctissimi vicarii senioris Romae dixerunt: Quoniam [Col. 0068D] pridem commissi sunt ad eos, qui a nobis abierunt, dixerunt illi: Quia cum Photio communicamus, ideo non vocamus illos. Bahanes magnificentissimus patricius et praepositus dixit: Et multi eorum qui hic sedent episcoporum, Photio communicabant usque in finem. Sanctissimi vicarii senioris Romae dixerunt: Attamen isti per libelli satisfactionem recepti sunt. Magnificentissimi et gloriosissimi principes dixerunt: Sed illi libellum non audierunt; non est malum litigare verbis utiliter. Duodecim discipulos habuit Dominus noster Jesus Christus, Thomas vero, qui dubitavit, et incredulus et infidelis damnatur? non. Ad multorum enim certitudinem [Col. 0069A] facta est incredulitas ejus: veniant et isti, si forte magis per infidelitatem impiorum, et verborum impugnationem, lucrum multum per duos multis efficiatur. Sanctissimi vicarii senioris Romae dixerunt: Ingrediantur. Et intrantibus Zacharia et Theophilo dudum episcopis, dixerunt sanctissimi vicarii senioris Romae ad sacram synodum et inclytum senatum: Isti sunt, qui desideraverunt [al. petierunt] intrare in sanctam synodum: quid desiderant audire? quid dicunt? Magnificentissimi et gloriosissimi principes dixerunt: Interrogentur ipsi, et dicent desiderium suum. Sanctissimi vicarii senioris Romae dixerunt: Nomina ipsorum qui vocantur? Magnificentissimi et gloriosissimi principes dixerunt: Zacharias et Theophilus. Sanctissimi vicarii [Col. 0069B] senioris Romae dixerunt: Hi qui petierunt introire in sanctam synodum, faciunt libellum hunc quem exposuit sanctissimus papa Adrianus, et implent omnia quae praecepit? Magnificentissimi et gloriosissimi principes dixerunt: Interrogentur. Sanctissimi vicarii senioris Romae dixerunt: Interrogate illos. Magnificentissimi et gloriosissimi principes dixerunt: Ut obsecundantes verbo vestro, ex praeceptione vestra interrogamus eos, non per potestatem nostram; potestas enim haec vestra est. Sanctissimi vicarii senioris Romae dixerunt: Interrogate illos, si volunt facere libellum qui missus est a sancta Romana Ecclesia. Bahanes magnificentissimus patricius et praepositus dixit ad jam dictos dudum episcopos: Desideratis audire libellum? Zacharias et Theophilus [Col. 0069C] dudum episcopi dixerunt: Nec libellum desideramus audire, nec volebamus huc venire: jussit imperator ut inveniremur in palatio, et coram praesentia ejus reperti sumus illic hoc modo, non propter libellum. Bahanes magnificentissimus patricius et praepositus dixit: Dixistis in palatio: Quia ostendere habemus per omnia, quia ut sacerdotes sanctissimo papae Nicolao comministravimus? Zacharias et Theophilus quondam episcopi dixerunt: Diximus, et iterum dicimus, quia ut summi sacerdotes suscepti sumus a papa Nicolao, et comministravimus ei, et recepti sumus ab illo. Sanctissimi vicarii senioris Romae dixerunt: Absit; mendaces sunt, et non dicunt veritatem. Zacharias et Theophilus dudum episcopi dixerunt: Et si mendaces sumus ne interrogetis [Col. 0069D] nos. Marinus Deo amicissimus diaconus et vicarius Romanus dixit: Et quid vobis videtur, nunquid omnis qui interrogatur, ut profecto verax interrogatur? Theophilus dudum episcopus ad sacram synodum ait, ostendens Marinum reverendissimum diaconum vicarium senioris Romae: Ipsum qui loquitur mihi interrogate; Romae erat, cum haec agerentur, annon? Marinus honorabilissimus diaconus et vicarius senioris Romae dixit: Ego subdiaconus Romanae Ecclesiae eram in diebus illis, consecratus a Leone sanctissimo papa Romano, et in Ecclesia Romana ministrabam a duodecimo anno temporis nativitatis meae; et quando isti venerunt Romam cum Arsabir, ego ministrabam in ecclesia Romana [Col. 0070A] sanctae Dei genitricis Mariae, quae dicitur Praesepis. Illic eos suscepit sanctissimus papa Nicolaus per satisfactionem libelli, et juramenti, et non contulit eis communionem in loco episcoporum. Si vero contradixerint, ostendant quod susceperit eos in communionem ut episcopos. Theophilus dudum episcopus dixit: Nunquid ignotus eram ego? Ab imperatore ac a synodo missus sum. Magnificentissimi et gloriosissimi principes dixerunt: Detulistis litteras, quando ascendebatis cum vicariis Radoaldo et Zacharia? Theophilus et Zacharias dudum episcopi dixerunt: Nescimus. Sanctissimi vicarii senioris Romae dixerunt: In hoc cognoscat omnis sancta et sacra synodus, quia mendaces sunt, dicentes: Apocrisiarii missi sumus cum epistolis; et epistolam si [Col. 0070B] detulerimus, ignoramus. Theophilus dudum episcopus dixit: Ego non scrutabar de litteris, sed ad accipiendum apocrisiarios perrexi, non ad epistolam. Magnificentissimi et gloriosissimi principes dixerunt Theophilo: Quid habebat epistola, quam Romam portastis? Et Theophilus: Nescio. Sanctissimi vicarii senioris Romae dixerunt: Credit sancta haec et universalis synodus, quia Romana Ecclesia nunquam aliquando suscepit patriarcham Photium, nec eos qui manus impositionem habent ab illo. Magnificentissimi et gloriosissimi principes dixerunt: Et quomodo dicunt quia suscepti sunt? Donatus et Stephanus Dei amicissimi episcopi, et Marinus venerabilissimus diaconus sanctissimi vicarii senioris Romae dixerunt: Quia mentiuntur adversus sanctam [Col. 0070C] Romanam Ecclesiam. Ut autem certificemini quia veritatem dicimus, legantur epistolae beatissimi papae Nicolai, tam quae ad Michaelem imperatorem et ad ipsum Photium, quam quae diverso tempore per nonnullos apocrisiarios huc missae sunt. Et accipiens Stephanus Deo amicissimus diaconus sanctae Constantinopolitanorum Ecclesiae ac devotus notarius legit:

Nicolaus episcopus, servus servorum Dei, dilecto filio Michaeli glorioso imperatori Graecorum.

Principatum divinae potestatis . . . Reliqua vide inter epistolas Nicolai papae, Patrologiae tomo CXXVI, col. 000.

Et post lectionem magnificentissimi et gloriosissimi [Col. 0070D] principes dixerunt: Ex his quae nunc audivimus satisfacti sumus, quia veritatem dixistis. Epistola enim repellit illos, et innotuit nobis, quia Photium et manus impositionem ejus sanctissimus papa Nicolaus non recepit: sed legatur et altera epistola, quae ad Michaelem imperatorem a sanctissimo papa Nicolao missa est per Leonem a secretis. Et accipiens idem Stephanus diaconus sanctae Constantinopolitanorum Ecclesiae ac notarius legit.

Nicolaus episcopus, servus servorum Dei, piissimo et glorioso ac dilecto filio Michaeli magno imperatori.

Serenissimi imperii vestri gloria . . . Reliqua [Col. 0071A] vide inter epistolas Nicolai papae, Patrologiae tomo CXXVI, col. 000.

Cumque adhuc epistola legeretur, respondit Theophilus dudum episcopus, et dixit: Si damnatur Photius, damnentur et introducentes et consecrantes eum. Sancta et universalis synodus dixit ad eum: Ergo et tu damnatus es, tanquam qui susceperis et communicaveris ei. Theophilus dudum episcopus dixit: Ego non damnor, eo quod non adfuerim quando consecratus est, sed inveni eum patriarcham et ita recepi eum. Post completionem vero epistolarum, surgens Theodorus Deo amicissimus metropolita Cariae dixit: Usque in praesentem horam ego humilis certitudinem habebam in mente mea, et ideo rejiciebam beatissimum papam Nicolaum, [Col. 0071B] et causabar eum, quia credens hominibus istis, putabam quod prius receperit Photium, et novissime hunc interimere tentaverit. Sancta et universalis synodus dixit ad Theophilum dudum episcopum: Hae litterae inde venerunt, an non? Theophilus dudum episcopus dixit: Ego nescio utrum hae sint, an aliae. Theodorus Deo amabilis metropolita Cariae dixit: Unde habes ostendere quia comministrasti papae Nicolao? et Theophilus: Det mihi verbum imperator in scriptis, hinc huic demonstro (in conspectu Dei dico) quia communicavi ei et comministravi; etenim iterum dico, et comministravimus ei, et communicavimus ei. Et post haec sancta synodus hortata est Stephanum Deo amabilem diaconum sanctae Constantinopolitanorum [Col. 0071C] Ecclesiae et devotum notarium, ut legeret epistolam quae per Leonem a secretis missa est ad Photium, et accedens legit.

Nicolaus episcopus servus servorum Dei prudentissimo viro Photio.

Postquam beato Petro principi apostolorum . . . Reliqua vide ubi supra, col. 777

Cumque adhuc epistola legeretur, et de Ambrosii et Nectarii receptione ratio redderetur, respondit Theophilus dudum episcopus: Ego haec et a Romanis audivi, Romae attamen dominum Photium receperunt. Theodorus Deo amabilis metropolita Cariae dixit: Quomodo dicis quia receptus est a papa, cum scribat eum moechum? Et Theophilus: Et tu quomodo [Col. 0071D] illum recepisti? Theodorus Deo amabilis metropolita Cariae dixit: Usque ad hesternum diem tecum sapiebam; sed quoniam sanctissimus Nicolaus fiduciali voce promulgat, quia neque Ignatium rejecimus, neque Photium recepimus, ideo adhaesi reverendissimo patriarchae Ignatio. Theophilus dudum episcopus dixit: Ex hoc discite qualis sit Nicolaus. Et Theodorus: Quomodo habes ostendere quod susceperit vos sanctissimus papa Nicolaus? Et Theophilus: Dixi tibi, quia hodie det mihi verbum impunitatis imperator, ut quos attulero testes nil patiantur, et ostendo. Sanctissimi loci servatores senioris Romae dixerunt: In hoc potest tota sancta synodus nosse, quia per nullam occasionem rationabilem [Col. 0072A] demonstrare Photius valet, quod receptus aliquando fuerit a Romana sede, sed semper inter laicos eum computabat, et moechum et invasorem hunc appellabat: et quoniam non audivit verbum apostolici Romanae Ecclesiae praesulis, obligatus et repulsus ac reprobatus est, sicuti continetur in epistolis quas audistis. Magnificentissimi et gloriosissimi principes ad Orientis vicarios dixerunt: Habemus nos quod dicamus etiam ad vos: interrogamus etiam sanctitatem vestram: Utique audistis sententiam Romanorum Ecclesiae, quomodo habet Antiochiensium Ecclesia de praedicto Photio? suscepistis eum? misistis ad eum litteras receptionis? Et respondens Thomas Deo amabilis metropolita Tyri, et locum retinens sedis Antiochiae dixit: Non suscepimus [Col. 0072B] aliquando Photium in Antiochiensium Ecclesia, neque misimus ei litteram receptionis, neque ab illo recepimus. Helias sanctissimus syncellus et locum retinens Theodosii sanctissimi patriarchae Hierosolymorum dixit: Si quidem credulus est tam apud Photium, quam apud communicatores ejus piissimus et a Deo coronatus noster imperator, ipse certificabit per proprios et apocrisiarios, Isaiam scilicet et Spyridonem Cyprios cum litteris suis, quas ad patriarcham nostrum misit, quia de manu Theodosii sanctissimi patriarchae Hierosolymorum extorsit me, cum essem syncellus apostolici throni sancti Jacobi Hierosolymorum. Dico igitur, ac si coram Deo et electis angelis ejus, quia nequaquam recepimus Photium in episcopatu, neque litteras ab [Col. 0072C] eo suscepimus, neque ad eum transmisimus. Si vero incredulus est apud eos Dei cultor imperator noster, quod visum fuerit piissimo et justissimo imperio ejus, in eos faciat. Nos enim, quod novimus certissime, hoc et testamur. Metrophanes Deo amabilis metropolita Smyrnae dixit: Divinam Scripturam scimus liquido dicentem: Omnia manifesta iis qui intelligunt, et recta iis qui inveniunt scientiam (Prov. VIII). Et nos itaque intelligentes et scientiam habentes divinarum et humanarum rerum per Christi gratiam, intelleximus et cognovimus ex iis quae hodie gesta sunt, quia nunquam aliquando admissus est Photius in sancta Romana Ecclesia, ut episcopus, neque in aliis patriarchalibus thronis, sed abjectus erat, et reprobatus, atque damnatus ab initio [Col. 0072D] usque in finem. Et dixit ad reliquos episcopos: Quid ergo dicitis, fratres, et vos? Theodorus metropolita Cariae dixit: Gratias ago Deo, quia per sacram hanc et universalem synodum solutus sum a cogitationibus illis, quae inquietabant per singulos dies animam meam, utrum receptus Photius in patriarchiis fuerit, necne fuerit? Per apocrisiarios enim ejus, qui primum de his mihi satisfaciebant, et per litteras quas misit, et quas recepit, satisfactus sum, quod non fuerit Photius apud ea receptus unquam in episcopatus dignitatem. Ideo confiteor delictum meum, quod errabundus eum secutus sim, et nunc huic sanctae connumerari synodo merui. Magnificentissimi et gloriosissimi principes dixerunt: Habetis [Col. 0073A] quid hodie aliud dicere: si jubeatis, interrogemus vos. Mos est in Romana Ecclesia ab omni homine hospite libellum fidei exigendi, et ita permitti hunc in sanctum Petrum intrare: fecerunt isti secundum hanc formam, an non? Sanctissimi vicarii senioris Romae dixerunt: Ita fecerunt. Zacharias et Theophilus dudum episcopi dixerunt: Unum, an duos fecimus? Sanctissimi vicarii senioris Romae dixerunt: Duos libellos fecistis [a 1Kb] . Zacharias et Theophilus dudum episcopi dixerunt: Ergo non erant ibi. Magnificentissimi et gloriosissimi principes interrogaverunt sanctos vicarios, quid circumferebat libellus? Sanctissimi vicarii Romae dixerunt: Ut secundum catholicam Ecclesiam teneant et defendant veritatem, et per omnia sequantur judicium [Col. 0073B] sanctae Romanae Ecclesiae. Bahanes magnificentissimus patricius et praepositus dixit: Ita confessi sunt et heri in secretariis, ut per omnia consentiant Romanorum Ecclesiae. Sanctissimi vicarii senioris Romae dixerunt: Interrogate ergo praevaricatores ipsos, utrum faciant Romanum libellum, necne. Magnificentissimi et gloriosissimi principes dixerunt ad Zachariam et Theophilum dudum episcopos: Facitis libellum, an non? Zacharias et Theophilus dudum episcopi dixerunt: Nec audire illum volumus. Sanctissimi vicarii senioris Romae dixerunt: Emittite illos foras. Et postquam exierunt, Bahanes magnificentissimus patricius et praepositus dixit: Causam Zachariae non quaesivimus: heri enim confessus est, [Col. 0074A] quia obligatus est a Benedicto papa, ut non haberet potestatem pontificium peragere, donec veniret, et descenderet iterum cum iis qui se absciderant a sanctissimo patriarcha Ignatio, et sumerent judicium, et hoc non custodivit, neque descendit illuc. Sanctissimi vicarii senioris Romae dixerunt: Partem habet cum iis qui non concordant cum Ecclesia, et comparticeps eorum est qui fecerunt contra Ecclesiam Constantinopoleos, et contra sanctissimum patriarcham Ignatium. Sed quoniam hora tarda est, non possumus hodie hoc requirere; in alia vero examinatione id faciemus. Deinde stans in medio Stephanus Deo amabilis diaconus et notarius laudem dixit ita: Multos annos imperatorum Basilii [Col. 0074B] et Constantini! Magnorum imperatorum et dictatorum multos annos! Orthodoxorum imperatorum multos annos! Pacificorum imperatorum multos annos! Depositorum injustitiae multos annos! Hostium mendacii multos annos! Amatorum et fautorum veritatis et justitiae multos annos! Eudoxiae piissimae Augustae multos annos! Nicolai beatissimi papae Romae aeterna memoria! Adriani orthodoxi papae Romani multos annos! Ignatii orthodoxi patriarchae Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sanctae ac universalis synodi aeterna memoria!



ACTIO QUINTA.
[Col. 0073]

[Col. 0073C] In nomine Domini et dominatoris omnium Jesu Christi veri Dei nostri et Salvatoris. Consulatus a Deo redimitorum et tranquillissimorum dominorum nostrorum, Basilii quidem anno tertio, Constantini vero filii ejus anno secundo, perpetuorum Augustorum, indictione tertia, XIII Kalendas Novembris: propositis pretiosis ac vivificis lignis, et intemeratis ac sanctis Evangeliis: conveniente autem sancta et universali synodo, Donato Deo amicissimo episcopo Ostiensi, et Stephano Deo amicissimo episcopo Nepesino, et Marino venerabilissimo diacono sanctae Romanae Ecclesiae, locum retinentibus Adriani sanctissimi papae Romani, et Ignatio sanctissimo patriarcha Constantinopoleos, et Thoma sanctissimo [Col. 0073D] metropolita Tyri, locum retinente sedis Antiochiae, et Helia Deo colendissimo presbytero et syncello, locum retinente sedis Hierosolymorum: praesente quoque sacro senatu, dicimus autem, Theodoro magnificentissimo patricio et [Col. 0074C] praeposito, magistro Bahane magnificentissimo patricio et praeposito, Leone magnificentissimo patricio proconsule, ac Leone magnificentissimo patricio et domestico excubitorum, Joanne magnificentissimo patricio et logotheta okeos dromi, Petronate magnificentissimo patricio, Manuele magnificentissimo patricio, altero Manuele magnificentissimo patricio, Oreste magnificentissimo protospathario et domestico icanatorum: insuper etiam considentibus et Deo amicissimis metropolitis, videlicet [a 1Kb] Basilio Deo amicissimo archiepiscopo Ephesi, Barnaba Deo amicissimo metropolita Cyzici, Nicephoro Deo amicissimo metropolita Amasiae, Niceta Deo amicissimo metropolita Athenarum, Theodoro Deo amicissimo metropolita Cariae, Metrophane [Col. 0074D] Deo amicissimo metropolita Smyrnae, Michaele Deo amicissimo metropolita Rhodi, Photio Deo amicissimo archiepiscopo Nacoliae, Euthymio Deo amicissimo archiepiscopo Catanae, Stephano Deo amicissimo archiepiscopo Cypsallorum. Athanasio Deo [Col. 0075A] amicissimo episcopo Magnesiae, Theodoro Deo amicissimo episcopo Sinopae, Eustathio Deo amicissimo episcopo Aemoniae, Theodoro Deo amicissimo episcopo Lacedaemoniae, Nicephoro Deo amicissimo episcopo Zacynthi, Euthymio Deo amicissimo episcopo Mosynorum, Basilio Deo amicissimo episcopo Pyrgii, Georgio Deo amicissimo episcopo Helil, Petro Deo amicissimo episcopo Troadis, Leone Deo amicissimo episcopo Daphnusiae, Niceta Deo amicissimo episcopo Photiae.

His ita convenientibus, stans in medio Paulus Deo amicissimus chartophylax, dixit: Secundum praecedentem actionem, ut jussit sanctitas vestra, praesens est hic iterum Zacharias solus, sed et Christianissimus imperator noster misit ad synodum Photium. Donatus Deo amicissimus episcopus Ostiae, et Stephanus [Col. 0075B] Deo amicissimus Nepae, ac Marinus reverendissimus diaconus sanctae Romanorum Ecclesiae, locum retinentes Adriani sanctissimi papae Romani, dixerunt: Desiderat venire in conspectum nostrum et sanctae synodi Photius? Paulus Deo amicissimus chartophylax dixit: Nescimus utrum desideret, an non; sed, si jubetis, discamus. Sanctissimi vicarii senioris Romae dixerunt: Interrogetur, si desideret venire in sanctam et universalem synodum hanc. Paulus Deo amicissimus chartophylax dixit: Quem jubet sanctitas vestra ire et interrogare eum? Sanctissimi vicarii senioris Romae dixerunt: Laici vadant. Et misit senatus ad Photium Sisinnium gloriosissimum protospatharium, Eutychianum primum mandatorum excubitorum, Georgium primum mandatorum [Col. 0075C] icanatorum, Leonem mundanum hominem vicariorum senioris Romae, Cyriacum et Joseph mundanos homines vicariorum Orientis; et praeceperunt eis ita dicere: Sancta et universalis synodus denuntiat tibi: Vis venire in sanctam synodum, an non? si dixerit quia nolo, interrogate eum quare? Euntibus ergo qui missi fuerant, et facientibus quemadmodum fuerant imperati, respondit Photius ad eos: Me in synodo nunquam aliquando advocastis, et modo miror quia hoc fecistis, et advocastis me. Verumtamen sponte non venio, nunquam enim interrogantes me de synodo hac quam dicitis, quomodo in eam me trahitis? Dixi: Custodiam vias meas, ut non delinquam in via mea. Posui ori meo custodiam (Psal. XXXVIII), et reliquum vos legite. Cumque reversi [Col. 0075D] fuissent praefati viri, jussus est Gregorius devotus notarius divinorum secretariorum, et ascendens legit Photii voces in audientiam omnium. Et post lectionem, sanctissimi vicarii senioris Romae dixerunt: Quid dicit ad haec sancta synodus? Non nos convocamus eum, ut discamus aliquid ab eo, sed ut laborem, quem habuit sancta Romana Ecclesia, simul et Orientales Ecclesiae propter eum [a 1Kb] , nunc terminemus, eodem ipso praesente. Deo amicissimi episcopi dixerunt: Veniat. Sanctissimi vicarii senioris Romae dixerunt: Et placet vobis? Deo amicissimi episcopi [Col. 0076A] dixerunt: Placet. Sanctissimi vicarii senionis Romae dixerunt: Veniat. Dictata vero sunt ad Photium a sancta synodo per Heliam syncellum haec: Quoniam conclusione tacita peccatores hanc a Deo electam pronuntiasti synodum, non solum sanctissimorum thronorum vicarios, et summos sacerdotes, verum etiam et honorabilem senatum sanctorum Patrum nostrorum, habentem extra tempus, et non apte propheticum dictum inducens, justum est ad haec dicere, quia opera tenebrarum habens in temetipso formidasti sanctam et universalem synodum, quae in lumine veritatis est congregata, ne manifestareris divulgatus per eam, quemadmodum sanctum perhibet Evangelium, quia: Omnis, qui prava agit, odit lucem, et non venit in lucem, ut non arguantur opera ejus [Col. 0076B] (Joan. III). Sed scriptum est: In camo et freno maxillas eorum constringe, qui non approximant ad te (Psal. XXXI). De caetero ergo synodica auctoritas imperiali consensu opportune ac apte illud terminabit propheticum. Sanctissimi vicarii senioris Romae dixerunt ad sanctam synodum: Placet vobis? Sancta synodus dixit: Placet. Sanctissimi vicarii senioris Romae dixerunt: Veniat. Euntibus illis qui missi sunt, eique praedicta acclamatione lecta, Photius ait: Quemadmodum usque modo etiam invitos nos traxistis? hoc si vultis adhuc facere, non debuistis nos ad conveniendum interrogare? Sed etiam placuit vobis ab initio imperative ac potestative perficere. Itaque etiam hac voce in synodo lecta, iterum sancta et universalis synodus acclamavit ad Photium [Col. 0076C] ita: Ecclesiasticum ordinem sequentes ultroneam praesentiam tuam per primum sermonem exspectavimus; sed cum vere peccator sis et manifestus, injustius in concilium justum sponte ingredi recusasti, ne acciperes evidentiorem damnationem: ejus rei gratia et nolentem te per secundum sermonem, ut praefati sumus, adducimus. Lecta praeterea Photio et hac allocutione, introductus est Photius, et stetit in medio. Et dicunt ad magnificentissimos principes sanctissimi vicarii senioris Romae: Quis est ille qui in novissimo loco sanctae hujus synodi astat? Magnificentissimi et gloriosissimi principes dixerunt: Photius. Sanctissimi vicarii senioris Romae dixerunt: Ille est Photius propter quem sancta Romana Ecclesia per septem annos et amplius sustinuit labores [Col. 0076D] multos? qui etiam sanctam Constantinopolitanam Ecclesiam funditus subvertit, et non modo has Ecclesias conturbavit, verum etiam et Orientalium sanctas Ecclesias, quae ab ipso usque in praesens labores perpetiuntur? Magnificentissimi et gloriosissimi principes dixerunt: Iste est. Sanctissimi vicarii senioris Romae dixerunt: Recipit constituta sanctorum Patrum? Magnificentissimi et gloriosissimi principes dixerunt: Interrogetur. Et hortatus a principibus Georgius gloriosissimus custos palatii, et Papias ostiarius, interrogavit Photium: Suscipis constituta [Col. 0077A] sanctorum Patrum? Et non respondit. Sanctissimi vicarii senioris Romae dixerunt: Recipis constituta sanctorum pontificum Romanorum? recipis expositionem quam fecit beatissimus Nicolaus sanctissimus papa Romanorum? Et non respondit. Recipis quae denuo fecit sanctissimus Adrianus successor ejus Romanorum sedis papa? dicat, dicat. Photius vero nihil respondebat. Sanctissimi vicarii senioris Romae dixerunt: Audivimus quia homo est rationabilis [a 1Kb] , et scimus quia est praevaricator et adulter: dicat, dicat. Photius dixit: Vocem meam, etiam me tacente, Deus audit. Sanctissimi vicarii senioris Romae dixerunt: Per silentium non effugies manifestiorem damnationem. Photius dixit: Nec Jesus tacendo evasit damnationem. Sanctissimi vicarii apostolicarum [Col. 0077B] sedium dixerunt: Non dignum est nos responsum tibi reddere de hujusmodi locutione, quoniam iis quae Domini nostri Jesu Christi sunt assimilasti quae tua sunt. Nulla autem communicatio lucis ad tenebras, neque participatio justitiae ad iniquitatem, nec conventio Christi ad Belial, neque consensus templo Dei cum idolis (II Cor. VI). De his autem unde interrogatus es a fratribus et comministris nostris sanctissimis vicariis senioris Romae, responde utrum suscipias judicia sanctorum pontificum Romanorum, an non? Et non respondit Photius. Sanctissimi vicarii senioris Romae dixerunt: Inclinet cervicem suam, verbo et scripto enuntiet peccatum suum, anathematizet quae injuriose scripta et acta sunt, quae [Col. 0077C] contra sanctissimum patriarcham Ignatium bis abrupte gessit; profiteatur se nullam contra eum machinationem aut commotionem deinceps acturum, sed hunc sicuti verum pontificem suum magno pudore suscepturum, et apostolicae cathedrae judicia, tam de se, quam de Ignatio patriarcha promulgata, honorabiliter amplectatur. Et Photio tacente, sanctissimi vicarii senioris Romae dixerunt: Ecce homo qui obturavit aures suas, sicut aspidis surdae (Psal. LVII), et non audit vocem quam ei sancta synodus objicit, sed vult per silentium hanc effugere condemnationem, quam sancta Romana Ecclesia ante multos annos promulgavit adversus eum. Verum legantur epistolae quae de eo missae sunt a sancta Romana Ecclesia. Placet ergo omnibus [Col. 0077D] ut legantur? Sancta synodus dixit: Placet. Et accipiens Stephanus Deo amicissimus diaconus sanctae Constantinopolitanorum Ecclesiae et notarius, legit epistolam quae ad Michaelem imperatorem transmissa est per Rhadoaldum et Zachariam [b 1Kb] .

Et post completionem primae epistolae, sanctissimi vicarii senioris Romae dixerunt: Ad haec quid dicit sancta synodus? est canonica expositione plena epistola haec, an non? Sancta et universalis [Col. 0078A] synodus dixit: Canonicam legem complet, et synodicam praeceptionem et legislationem. Sanctissimi vicarii senioris Romae dixerunt: Legatur et alia epistola quae ad ipsum Photium missa est. Deo amabiles metropolitae dixerunt: Legatur. Et accipiens praedictus Stephanus legit [c 1Kb] .

Et post completionem epistolae, sanctissimi vicarii senioris Romae dixerunt: Propter quod obturavit aures suas, et non respondit ad ea quae leguntur? Sanctissimi metropolitae dixerunt ad Photium: Quamobrem non respondes ad haec? Et non respondit. Sanctissimi vicarii senioris Romae dixerunt: Legatur et epistola quae per Leonem a secretis missa est. Et accipiens Stephanus, Deo amicissimus diaconus sanctae Constantinopolitanorum [Col. 0078B] Ecclesiae ac notarius, epistolam quae missa fuerat ad Michaelem imperatorem, legit [d 1Kb] .

Et post completionem ejusdem epistolae, iterum sanctissimi vicarii senioris Romae dixerunt: Sequens et altera, quae ad Photium est, legatur. Et accipiens idem Stephanus, legit.

Nicolaus episcopus servus servorum Dei Photio Constantinopoleos.

Omnis utilitas et profectus animarum catholica fide munitur. . . . Reliqua vide inter epistolas Nicolai papae I, Patrologiae tomo CXXVI, col. 785.

Et post completionem epistolae, Thomas et Helias sanctissimi vicarii Orientalium sedium ad magnificentissimos [Col. 0078C] principes dixerunt: Volumus aliquid loqui ad sanctam synodum; placet hoc vobis? Magnificentissimi et gloriosissimi principes dixerunt: Hoc in vestra potestate est. Et ascendens Helias, Deo colendissimus presbyter et syncellus throni Hierosolymorum, in auditionem omnium affatus est ita: In praecedenti die, nobis hic congregatis, amici Christi patres et fratres, paucissima quaedam elocuti sumus ad reverentiam vestram: nunc vero et eadem dicimus. Scitis quia in praeteritis temporibus imperatores erant qui congregabant synodos [e 1Kb] , et ex toto terrarum orbe vicarios ad dispositionem hujusmodi causarum colligebant: quorum more et Dei cultor imperator noster universalem hanc synodum fecit, non in abstruso, neque in clandestino, sed evidenter [Col. 0078D] ac manifeste fecit, videlicet sanctissimorum vicariorum senioris Romae nostrorumque collegium. Cum enim multa sint et alia quae nos probent verissimos esse vicarios Orientalium sedium, major tamen ac promptissima, evidentissima et paratissima species est haec, qua piissimus et Christi amicus imperator noster per multam diligentiam et studium convocavit, et accepit nos ab Ecclesiis nostris, quanquam dena millia essent impedimenta prohibitionum. Ipse ergo testificetur, unde et a quo missi pervenerimus [Col. 0079A] ad vos, et satisfactionem pro nobis idoneam faciat. Nobis autem pervenientibus, et degentibus hic per duos circiter annos, anticipantibus sanctissimos vicarios senioris Romae, imposuit super colla nostra encolpium [a 1Kb] suum, et dixit: Ecce judicium Ecclesiae exigat Deus a cervicibus vestris in die judicii, ut nihil faciatis per favorem, neque per gratiam, vel odium. Congruum enim vobis est, ad tantam senectutem pertingentibus, nil facere secundum acceptionem personarum, vel praeter justitiam. Scriptum est enim: Ne miserearis pauperis in judicio, nec accipias personam potentis (Prov. XXIV). Et nos igitur ab amico Christi imperatore suscipientes judicium [b 1Kb] , ita disposuimus ex tunc usque nunc, ut expetit justitiae ratio. Neque enim, quoniam sanctissimus [Col. 0079B] patriarcha Ignatius praesidet in hoc throno, et potens est, in tali positus principatu ideo accipiemus faciem ejus: neque, quia vir iste Photius astat, et idcirco pauper esse putatur, propterea condemnabimus eum, aut miserebimur irrationabiliter. Itaque profundum silentii ejus aspicitis, pene nil patientis loqui ad sanctam synodum, eo quod abjiciat utique illam, nullo modoque recipiat, sicut etiam per propria verba significavit. Ego autem quoniam Dei gratia per omnes septem annos syncellus sum Hierosolymitanorum Ecclesiae, scio plane quia neque litteras suscepimus, neque remisimus penitus ei, sed et iste sanctissimus Thomas metropolita Tyri quid locutus fuerit frequenter audistis; similiter et nunc affirmans dicit quod sedes Antiochena neque susceperit [Col. 0079C] litteras a Photio, neque remiserit unquam: et multo ante sanctae Romanorum Ecclesiae super ipso decretum didicistis, et agnovistis quod beatissimus papa Nicolaus promulgavit: et consequenter successor ejus Adrianus. Hoc autem in praecedentibus nostris et praediximus et demonstravimus, et ob hoc etiam nunc dico coram eo, et in facie ipsius, videntibus oculis ejus et audientibus auribus ipsius. Est condemnatus quippe qui non est receptus apud aliquam patriarchalium sedium, et male ac injuste studuit hodie silentio, ut hinc videatur per taciturnitatem habere quasdam rationes: neque enim habet quod opponat ad sui justificationem. Universi enim scimus, et qualiter vi ac tyrannide thronum Constantinopolitanum insilierit, et quales operatus sit, obtinens [Col. 0079D] adhuc eumdem thronum, inquietudines atque tyrannides. Nunc ergo consilium damus ei, et admonemus, quo cognoscat peccatum suum, et si quidem poenitentiam egerit manifeste ac sinceriter super injustitiis suis, et omnibus malis quibus orbem replevit, suscipiatur in Christi Salvatoris nostri Ecclesia, quemadmodum unusquisque fidelium, tanquam habens spem vitae perennis, et non suscipiat a Deo certitudinem aeternae ruinae atque damnationis per anathema, quod multo ante datum est ei.

[Col. 0080A] Et post hujusmodi allocutionem, magnificentissimus patricius et praepositus Bahanes dixit: Et nos hoc commonemus cum et consiliamur. Deinde accipiens Theodorus devotus a secretis, legit quae a sanctissimis vicariis senioris Romae breviter edita sunt, habentia ita: Vidistis, fratres, vidistis et audistis quae ex multo tempore dicta et gesta sunt de hujusmodi causa: et apparuit omnibus vobis, quia irreceptibilis erat promotio hujus viri, et depositio sanctissimi patriarchae Ignatii de sede sua sine justitia et sine legibus fuerat acta. Nos ergo non novum aliquod vel recens judicium judicabimus, aut introducemus, sed vetus ex multo tempore judicatum quidem a sanctissimo et beatissimo papa Nicolao, firmatum autem a sanctissimo papa Adriano; et non [Col. 0080B] possumus transferri vel commoveri a paternis definitionibus et legibus, neque declinare ad dexteram vel ad sinistram; scriptum est enim: Audi, fili mi, leges patris tui, et ne repellas jura matris tuae (Prov. I). Sed etiam ex fratribus nostris vicariis Orientis audistis, quia nunquam aliquando receperunt eum in summum sacerdotem. Quem ergo neque sedes nostra apostolica, neque sedes receperunt Orientalium, quis de caetero ulterius, Christianus esse volens, suscipiet. Sed talem conatum abjicimus et anathematizamus, ne ulterius contra Ecclesiam talis quaelibet alia forte in omne saeculum maligna introducatur actio, neque temere ac facile a mundana potestate ejiciatur legitimus pontifex, et pro eo subrogetur alter inique ac illegaliter. Quid ergo? [Col. 0080C] placet vobis sensus iste, an non? Et si quidem placet, talia sunt nostra, et nostrae sedis; quod si apud vos non fuerint acceptabilia, nos tamen super montem excelsum synodi ascendemus, et exaltabimus in fortitudine vocem nostram, evangelizantes vobis et consequentiam, quae facta est, et ore promulgata est sanctorum Patrum nostrorum a gratia Spiritus sancti. Et post lectionem, sanctissimi vicarii senioris Romae dixerunt: Ad haec quid dicit sancta synodus? Sunt haec quae a nobis per lectionem dicta sunt et apud vos accepta? Sancta et universalis synodus exclamavit: Recipimus omnia; valde quippe sunt discreta, et congrua, et consona ecclesiasticis regulis atque legibus. Donatus Deo amicissimus episcopus Ostiae, et Stephanus Deo amicissimus episcopus [Col. 0080D] Nepae, ac Marinus reverendissimus diaconus sanctae Romanae Ecclesiae dixerunt: Ergo admonemus eum, uti procidat sanctae huic synodo, et inclinet cervicem suam sanctissimo patriarchae Ignatio suo ad poenitendum super iis quae gessit, et efficiendum membrum sanctae Ecclesiae, ac se sociandum Christianorum sanctae communioni, uti mos [al., ut unus] fidelium laicorum, uti fiat in lucrum suae ipsius animae atque suorum; licet sint quidam eum sequi proponentes. Bahanes famosissimus patricius et praepositus [Col. 0081A] dixit: Loquere, domine Photi, quodcunque habes justitiae opus: totus mundus hic est, ne claudat viscera sua sancta et universalis synodus: quo namque vis ex hoc confugere? Romam? Ecce a Roma: In Orientem? En ab Oriente hic adsunt: vide, ne claudatur janua: si isti clauserint, nemo est qui aperiat. Dic, homo Dei, quam habes justificationem? Photius dixit: Meae justificationes non sunt in hoc mundo; si in mundo hoc essent, inde videretis. Bahanes laudabilissimus patricius et praepositus dixit: Nos tenemus quia confusione et metu depressus desipis, nesciens quid dicas: propter quod concedit tibi sancta et universalis synodus spatium ad meditandum salutem tuam. Vade, et rursus jubet tibi venire huc. Photius dixit: Spatium quidem [Col. 0081B] non deprecor; ut autem emittar a vobis, vestrae potestatis est. Bahanes laudabilissimus patricius et praepositus dixit: Bonum est tractare tecum, et considerare quod expediat, et procidere huic sanctae synodo. Judicium enim non accipiens personam, ac divinitus inspiratum, et sancta universalis synodus non ex uno est tantum, sed, ut praediximus, ex mundi finibus est; et ideo monemus ut poenitearis, et solvatur anathematis sententia quae in te prolata est. Post discessum enim sanctorum vicariorum [Col. 0082A] cuncta inutilia et invalida erunt quae a te dicta et acta constiterint. Scimus quia nihil potes; quod si habes aliquam justificationem, loquere; sine personarum acceptione constat esse concilium. Photius autem crebro compulsus ut rationem daret, manebat nihil omnino respondens. Deinde dixit sancta et universalis synodus: Vadat, et perpendat quod sibi conveniens sit. Et exivit Photius.

Deinde stans in medio Stephanus Deo amicissimus diaconus sanctae Constantinopolitanorum Ecclesiae et devotus notarius laudavit ita: Multos annos imperatorum Basilii et Constantini! Magnorum principum et imperatorum multos annos! Orthodoxorum imperatorum multos annos! Pacificorum imperatorum multos annos! Depositorum injustitiae multos annos! [Col. 0082B] Hostium mendacii multos annos! Amatorum et fautorum veritatis multos annos! Eudoxiae piissimae Augustae multos annos! Nicolai beatissimi papae Romani aeterna memoria! Adriani orthodoxi papae Romani multos annos! Ignatii orthodoxi patriarchae Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sanctae et universalis synodi aeterna memoria!



ACTIO SEXTA.
[Col. 0081]

[Col. 0081C] In nomine Domini et dominatoris omnium Jesu Christi veri Dei et Salvatoris nostri. Imperii a Deo coronatorum et tranquillissimorum dominorum nostrorum, Basilii quidem anno tertio, Constantini vero filii ejus anno secundo, perpetuorum Augustorum, octavo Kalendas Octobrias, indictione tertia; propositis pretiosis ac vivificis lignis, et intemeratis salutis nostrae Evangeliis; praesidente eodem piissimo et amico Christi imperatore, in dextera parte magni nominis templi magnae ecclesiae: conveniente sancta ac universali synodo, id est Donato Deo amicissimo episcopo Ostiensi, et Stephano Deo amicissimo episcopo Nepesino, et Marino reverendissimo diacono sanctae Romanorum Ecclesiae locum obtinentibus Adriani sanctissimi papae Romani, et Ignatio sanctissimo [Col. 0081D] patriarcha Constantinopoleos; et Thoma sanctissimo metropolita Tyri, locum obtinente sedis Antiochiae, et Helia Deo colendissimo presbytero et syncello, locum obtinente Hierosolymorum: praesente autem et sacro senatu, videlicet Theodoro magnificentissimo patricio et magistro, Christophoro magnificentissimo patricio et magistro, Leone magnificentissimo proconsule ac patricio, Hemerio magnificentissimo proconsule ac patricio, Stephano magnificentissimo patricio et sacellario, Leone magnificentissimo proconsule ac patricio, Marino magnificentissimo [Col. 0082C] proconsule, patricio et protoscriniario, Theophilo magnificentissimo proconsule et patricio, Tarasio magnificentissimo proconsule ac patricio, Paulo magnificentissimo patricio et eparcho [a 1Kb] , Barbatio magnificentissimo patricio, Leone magnificentissimo patricio et domestico excubitorum, Manuele magnificentissimo patricio, Theophylacto magnificentissimo patricio, Petronate magnificentissimo patricio, Manuele magnificentissimo patricio nec non et considentibus Deo amicissimis metropolitis, scilicet Basilio Deo amicissimo archiepisc. Ephesi, Theophilo Deo amicissimo metropolita Ancyrae, Barnaba Deo amicissimo metropolita Cyzici, Nicephoro Deo amicissimo metropolita Nicaeae, Nicephoro Deo amicissimo metropolita Amasiae, Niceta Deo amicissimo [Col. 0082D] metropolita Athenarum, Theodoro Deo amicissimo metropolita Cariae, Metrophane Deo amicissimo metropolita Smyrnae, Basilio Deo amicissimo metropolita Gangrensium, Cypriano Deo amicissimo metropolita Claudiopoleos, Hilarione Deo amicissimo metropolita Corinthi, Nicolao Deo amicissimo metropolita Synnadorum, Michaele Deo amicissimo metropolita Rhodi, Euthymio Deo amicissimo metropolita Catanae, Photio Deo amicissimo archiepiscopo Nacoliae, Stephano Deo amicissimo archiepiscopo Cypsallorum, Basilio Deo amicissimo archiepiscopo [Col. 0083A] Misthiae, Theophane Deo amicissimo archiepiscopo Selges, Paulo Deo amicissimo archiepiscopo Apamiae, Joanne Deo amicissimo episcopo Cii, Athanasio Deo amicissimo episcopo Anhelii Magnesiae, Theodoro Deo amicissimo episcopo Sinopae, Eustachio Deo amicissimo episcopo Aemoniae, Theodoro Deo amicissimo episcopo Lacedaemoniae, Nicephoro Deo amicissimo episcopo Zacynthi, Euthymio episcopo Mosynorum, Basilio Deo amicissimo episcopo Pyrgii, Georgio Deo amicissimo episcopo Helii, Petro Deo amicissimo episcopo Troadis, Leone Deo amicissimo episcopo Daphnusiae, Niceta Deo amicissimo episcopo Photiae, Basilio Deo amicissimo episcopo Gratiae, Damiano Deo amicissimo episcopo Miletopoleos, Theophane Deo amicissimo episcopo [Col. 0083B] Trallae, Leontio Deo amicissimo episcopo Neopoleos, Joseph Deo amicissimo episcopo Palaeorum et Georgio Deo amicissimo episcopo Adraniae: his ita convenientibus, surgens Metrophanes Deo amicissimus metropolita Smyrnae, et in medio sanctae universalis synodi stans, pronuntiavit magna voce in audientiam omnium ita: Justitiae sol, qui est magnum et verum ac divinum principaleque lumen, quique solus est infinitae potentiae Dominus et Deus noster, qui dixit: Fiant luminaria in firmamento coeli ad illuminationem terrae; fecit duo magna luminaria, luminare quidem majus in principio [a 1Kb] diei, minus autem in principio noctis, et posuit ea in firmamento coeli, ut praesint diei ac nocti (Gen. I); et tanquam quaedam magna luminaria, videlicet quinque patriarchalia [Col. 0083C] capita in illuminationem totius terrae, quo praesint diei ac nocti, et separent inter lumen et tenebras, id est, inter eos qui agunt opera lucis, hoc est divinae justitiae, et inter eos qui agunt opera tenebrarum, id est injustitiae; ut quorumdam quidem illuminent magis ac magis gressus, qui secundum Deum sunt; quorumdam vero redarguant, et ostendant atque divulgent absconditos actus tenebrarum, id est, injustitiae, ac filios Dei ac lucis exhibeant atque demonstrent. Ad tales dicit Christus Deus noster: Vos estis lux mundi (Matth. V); tales nominavit et Paulus magnus apostolus luminaria in mundo, verbum vitae continentia (Philip. III). Tales ergo, magna luminaria, piissime et Christo dilectissime, ac divinitus gubernate domine, quemadmodum in magna domo multas [Col. 0083D] lampades, in civitate tua per multam diligentiam et studium ac prudentiam collegisti et congregasti, et splendidiorem temet ostendisti, et jucundiorem conversationem tuam, et Christi Ecclesiam nitidiorem exhibuisti. Imo vero, piissime domine, per temet, hoc est praesentiam tuam, quasi quoddam maximum Orientis luminare sanctae huic et universali synodo etiam praedicta, et nunc visa luminaria, lucidiora monstrasti. Verum per alia divina eloquia compendiose valde praesentem sanctam synodum figuremus. Haec enim est olim paradisus, quem plantavit Deus ad orientem, in cujus medio est lignum vitae; in quem ingreditur, ex intelligibili Eden [b 1Kb] , fluvius ad [Col. 0084A] irrigandum eum, sicut scriptum est: Quia fluvius egreditur de Eden irrigans paradisum (Gen. II). Liquet autem nunc nobis talis fluvius, divinus videlicet ac principalis, et sanctissimus Spiritus, de quo dicit divinum et principale Verbum Christus Salvator noster: Qui credit in me, flumina de ventre ejus fluent aquae vivae. Hoc autem dicebat de Spiritu quem accepturi erant credentes in eum sicut, dixit sanctus Joannes evangelista (Joan. VII). Hic est enim Spiritus de quo dixit propheta David: Fluminis impetus laetificat civitatem Dei (Psal. XLVII), videlicet sanctam Ecclesiam. Iste fluvius segregat impetus suos nunc in quatuor initia, in sanctissimos scilicet vicarios senioris Romae, et in Constantinopolitanum imitatorem Dei patriarcham Ignatium, atque in eos [Col. 0084B] qui ex ambabus sedibus Orientis advenerunt, sanctissimos vicarios. Haec itaque sancta et universalis synodus arca salutis est, ad quam confugiunt et introibunt omnes qui praeordinati sunt in vitam aeternam. Et tu es, amice Christi domine, Noe, justus inventus in conspectu Dei in generatione tua; quia talem arcam fabricasti, benedixitque tibi Deus, et proli ventris tui, et timor tuus et tremor tuus erit secundum veterem Noe super omnes bestias agri, et super omnia volatilia coeli, hoc est super omnia quae bella amant, et infidelia, quae scilicet sub universo coelo consistunt. Haec sancta et universalis synodus est benignus et bonus puteus, quem fodisti tu, Deo amantissime, Abraham servus et amicus Dei excelsi: cui et invident quidem Philistiim, non autem [Col. 0084C] penitus obruent; sed superabuntur operibus et studiis tuis, quemadmodum illi olim amici et beatissimi patriarchae Abrahae et sub operibus et studiis. Propter quod etiam sicut ad illum, ita et ad te Deo amicissimum imperatorem nostrum dicit omnium consultor et princeps, per vocem sanctissimi patris tui, et summi pastoris nostri, ac Deo amicissimorum vicariorum: Nisi benedicens benedicam te, et multiplicans multiplicabo semen tuum, sicut stellas coeli, et sicut arenam quae est in littore maris, et haereditate possidebit semen tuum et populus tuus civitates adversariorum (Gen. XXII): ipse enim est Deus noster, qui benedicit benedicentes se, qui solus est benedictus per infinita saecula saeculorum. Amen.

Et post pronuntiationem hanc, per jussionem [Col. 0084D] amici Christi imperatoris nostri, legit devotus a secretis Leo epanagnosticum sanctissimorum Romanorum vicariorum, cujus initium est hoc:

Credimus nequaquam latere sanctam et magnam hanc synodum, qualiter hic piissimus et Christianissimus et a Deo protectus imperator initio imperii sui, cui monarchiam suam magis praestitit imperator, confestim de statu ac recuperatione sanctae Constantinopolitanae Ecclesiae, quae diutius possessa erat ab invasore ac tyranno Photio, cogitare coeperit, quomodo ex eadem illum pelleret Ecclesia; sed et divinitus inspiratus, et sanctorum et Patrum praecepta in omnibus adimplere desiderans, projecit [Col. 0085A] de Ecclesia Dei jam dictum adulterum Photium, et restituit ei sanctum virum senem et bonum cultorem Ignatium beatissimum patriarcham. Post haec nil moratus, praedecessorum suorum Christianissimorum imperatorum secutus exempla, transmisit legatos suos nobilissimos viros Romam, Joannem scilicet honorabilissimum metropolitam Sylaei, ac Basilium fidelissimum spatharium suum, deposcens sanctam Romanam Ecclesiam sacris etiam litteris suis: qui venientes invenerunt in ea praesulatum gerentem sanctissimum et honorabilissimum Adrianum, a Deo destinatum pontificem summum, dantes ei litteras ipsius magni imperatoris, et exponentes per ordinem etiam verbis, quanta turbatio et vexatio apud hanc Deo conservandam provinciam a [Col. 0085B] Photio tyranno ac invasore peractae sunt. Tunc beatissimus Adrianus papa Romanus, hoc comperto, advocans quosdam episcopos Occidentalium partium, collegit synodum in ecclesia sancti apostoli Petri, non ad destructionem judicii ac decretorum quae decessor ejus beatae memoriae papa Nicolaus de jam dicti Photii invasoris expulsione, ac de sanctissimi Ignatii patriarchae peregit restitutione, sed ad roborandum atque firmandum cuncta decessoris sui mandata; qua pro causa nos famulos suos et sanctae Romanae Ecclesiae misit huc cum epistolis suis ad piissimum et Christianissimum imperatorem, et ad sanctissimum virum Ignatium patriarcham hujus sanctae Constantinopolitanae Ecclesiae, significans in eisdem epistolis quatenus locum et vicem ejus tenere [Col. 0085C] ac defendere in hac sancta synodo debeamus: qui etiam, duce Deo, salvi et sani in hanc pervenimus regiam provinciam. Etiam patefecimus in praecedentibus actionibus quid definitum sit de Photio, et de Ecclesia Constantinopolitana a sanctissimis et laudabilissimis viris: Nicolao beatae recordationis papa Romano, et ab Adriano divina gratia successore ipsius; et credimus quia superfluum est frequenter eadem dicere vel repetere. Idcirco petimus a piissimo et Christianissimo imperatore ut expositio illa quae delata est sub praevaricatoribus ac protectoribus calumniarum, ne amplius retardetur. Verumtamen quemadmodum ad Romanam Ecclesiam quod nunquam Photius fuerit admissus in patriarchali dignitate manifestum est, ita et ab Orientalibus [Col. 0085D] sedibus per honorabilissimos viros litteris et verbis jam edocti sumus, Photium moechum et pervasorem aliquando in patriarchico throno nullatenus fuisse receptum. Ecce, scientes unitatem sanctarum Dei Ecclesiarum, utquid propter injustitiam et verborum conflictum, ab iniquis et non intelligentibus viris exaudiri exspectamus?

Et post completionem epanagnostici jussus Theophilus laudabilissimus protospatharius et praepositus ab amico Christi et magno imperatore nostro, introduxit in sanctam synodum eos qui episcopi Photii dicebantur; quibus in medio stantibus, confestim jussus Stephanus Deo amicissimus diaconus sanctae Constantinopolitanorum Ecclesiae ac devotus notarius [Col. 0086A] legit epistolam quam misit sanctissimus papa Nicolaus per Leonem a secretis ad Michaelem imperatorem, et quam ad Photium, quae praescriptae sunt in quarta actione. Et post harum lectionem, surgens Elias Deo colendissimus presbyter et syncellus, locum obtinens Theodosii patriarchae Hierosolymorum, dixit: Dei circa nos bonitatis divitias necessarium est annuntiare et praedicare: non solum enim pretiosis muneribus vilitatem nostram dignam exhibet, sed et facinorum multifarios compescit et reprimit impetus. Praenoscens enim turbationem quae inerat huic amicae Christi civitati, quemadmodum in praesentibus videmus negotiis, piissimum et Christi amicum imperatorem nostrum suscitavit ad stabilitatem et erectionem ecclesiasticarum rerum: cujus cornu [Col. 0086B] exaltet Deus in sempiternum, et perficiat in beneplacito suo, subjiciens ei omnes barbaras nationes. Itaque demorantibus nobis hic, evidenter apparuit, quia Ignatius sanctissimus patriarcha pastoralibus officiis evellere ac recidere injustitiam properans, projectus a throno suo ad novissimum est exsilium traditus: pro ipso vero alius quidam Photius, qui apud nos noscebatur, subrogatus est in hoc throno. Piissimus autem imperator noster, ut per se inspector et cognitor causarum existens, et sciens certissime qualiter facta sint talia, sciens etiam prolatum pro sanctissimo Ignatio et contra Photium judicium a seniori Roma, eum, qui inique ac sine lege a proprio throno dejectus est per legitimam et justam sententiam rursus ad proprium thronum reduxit, [Col. 0086C] et locum suum pervasori Photio secundum ordinem impertitus est. Quoniam vero cum esset justus et piissimus, volens perfectius ac manifestius veritatem confirmari, bene judicavit et ab omnibus patriarchiis vicarios huc colligere. Perfecit Dominus Deus bonum consilium ejus ad id quod melius et ecclesiasticae ordinationi aptius existat, convenientibus videlicet hic senioris Romae sanctissimis vicariis ac humilitate nostra. Cuncta namque emergentia perquirentes, didicimus certius, quod, cum esset Ignatius sanctissimus patriarcha in exsilio, quod pertulit violentius et iniquius ac injustius, diffamatum fuerit, quia thronum Constantinopoleos refutavit; sed ad hoc nos dicimus (quod et nobis sancta Romanorum Ecclesia multum ante praedicavit) quia [Col. 0086D] non credimus factam fuisse refutationem: si vero et facta est, irreceptibilis est apud nos, eo quod tyrannice facta fuerit, et coacte, atque invite; siquidem hoc facile perspicit. Itaque incertum non est: neque enim quis, cum sit in exsiliis et extremis poenis, etiam refutans existimabitur secundum verum refutandi modum. Nam omnimodis vivere desperabat, per singulos dies mortem praestolans, et suae ipsius vitae quotidie pati detrimentum exspectans: sed propitia Dei misericordia salvavit eum, quatenus benignitas Dei manifestetur, et cognoscatur ab omnibus lucidius, quia qui pro veritate, ac propter Dei justitiam sustinet tribulationes, non oblivioni tradetur in finem. Igitur, ideo huic sanctae synodo magna voce [Col. 0087A] denuntians, quia nunquam aliquando depositionem sanctissimi patriarchae Ignatii admisimus, neque litteras a Photio recepimus, neque ad eum transmisimus; neque enim a communione sanctissimi patriarchae Ignatii aliquando scissi fuimus. Et idcirco, etiamsi veraciter dicant, qui dicunt: Coactam violentiam refutationem non existimamus; si vero et ad rationabilem excusationem sui hi qui Photio haerent dixerint, quod undique metropolitae ac episcopi collecti Photium ad promotionem pertulerint, et idcirco si ille dejectione dignus erat, et illi multo magis, talia dicimus ad eos, quia in secunda sancta et universali synodo, quae collecta est in hac amica Christi urbe sub Dei cultore Theodosio magno imperatore, Maximus quidam Cynicus, et omnis ejus [Col. 0087B] manus impositio repulsa est, qui autem promovit eum ad praesulatum dejectus non est a sorte sua, Timotheus videlicet Alexandrinorum provinciae episcopus. Non solum autem ipse minime est repulsus, sed nec quisquam episcoporum Timothei, qui pariter inventi, et in Maximi ordinationem et provectionem cooperati sunt, damnatus est, quin potius honores et praemia meruerunt: quoniam Timotheus primus factus est praedictae sanctae synodi praesidens, utpote Alexandriae patriarcha, et una cum episcopis qui secum erant provexit Nectarium Constantinopoleos patriarcham. Itaque non damnandi apud nos sunt episcopi qui inventi sunt, et consecrationem Photii fecerunt, eo quod maxime coacti ab imperatoria potestate ac potentia ad talem impulsi sunt actionem; [Col. 0087C] maxime cum in praedicto Timotheo Alexandrino patriarcha justiores monstrentur: nihil enim habebat ille quod sibi tyrannidem inferret, et impelleret ad Maximi consecrationem. Verum ille solus, qui ante depositus et anathematizatus est, tam a patriarcha Ignatio, quam ab apostolica Romanorum Ecclesia, Gregorius Syracusanus damnatus et depositus est. Neque enim beatissimum et deiferum patriarcham Ignatium alienum a propria cathedra judicavimus aliquando vel judicamus, neque Photium unquam in summo sacerdotio recepimus. Sanctus enim Spiritus, qui locutus est in sancta Romanorum Ecclesia, credimus quod et in Ecclesiis nostris locutus exstiterit. Haec enim plurimi eorum, qui Photii factionis erant, scientes, confugerunt salubriter [Col. 0087D] ac reverenter atque sensate ad sanctam synodum, et convenientem veniam meruerunt: qui autem contentiosius et favorabilius hunc amplectendum putaverunt, fortassis hoc habent in animo, quia propria scripta, et juramenta, et cruces quas fixerunt, reprobare nolunt. Sanctissimi autem vicarii senioris Romae, et nos, qui reliquarum sedium vicarii sumus, haec omnia dissolvimus hodie, gratia Jesu Christi, qui dedit nobis summi sacerdotii potestatem juste ac congrue ligandi atque solvendi, quoniam violenter et coacte omnia facta sunt. Ille enim Photius praenoscens oppido, quod non per ostium intraverit ovium, sed aliunde ascenderit, multitudinem episcoporum ad se per varias machinationes [Col. 0088A] attraxit, opinatus per hoc inconcussum se ac immobilem habiturum proprium praesulatum, se videlicet chirographis et juramentis, quae ipse confecit, foliis ficulneae obumbrans, simul et in acra verberans, et frustra pugnans, et aranearum filis semetipsum operiens. Neque enim folia ficulneae dedecus velare potius quam revelare videntur, cum sint undique scissa sive pertusa. Sententiam ergo, et judicium nostrum coram amico Christi imperatore, ac sancta synodo manifesta fecimus. Pacis autem principem Deum flagitamus, quo tranquillissimum imperium dominationis piissimi imperatoris nostri in saecula conservet. Amen.

Deinde dicit Basilius amicus Christi et magnus imperator post hujusmodi acclamationem ad episcopos [Col. 0088B] Photii: Ecce audistis sensum patriarchiorum tam Romani quam Hierosolymitani et Antiocheni. Quid vobis videtur ad haec? Photii episcopi dixerunt: Respondemus ad haec. Et dixit Euthymius qui fuerat factus a Photio Caesareae Cappadociae episcopus: Domine imperator, novimus ex Deo imperium tuum justum, longanime, ac personas non sumens, et poscimus illud, ut et erga nos humiles, et indignos servos suos haec agantur, et accipiamus verbum in scriptis ex Deo imperii tui, ut quamcunque habeamus justificationem, sine prohibitione loquamur, et quotquot voluerint nobiscum dicere, non prohibeantur: et speramus in Deum, et in imperium tuum, quod ex Deo est; quia et chartas has et disputationes istas ostendere habemus in vanam fuisse locutas, sed [Col. 0088C] tumultuatas. Basilius piissimus et amicus Christi imperator dixit: Vane locuti estis, ut qui ausi estis dicere vana quae lecta sunt, eo quod ex talibus et tam magnis patriarchalibus capitibus dicta sint; quemadmodum omnes certissime norunt. Vos principali manu synodos inordinatas soli, ac singulariter, sine patriarchiis thronis facientes, sanctas vocare ausi estis, et huic praesenti, quae ab omnibus patriarchalibus thronis celebrata est, Dei cooperatione ac gratia, qui imperium nobis commisit, detrahere non erubescitis. Utique nostis et vos et universitas, quae sub sole est, quia protectioni veri Dei nostri quinque patriarchia orbis terrarum recta sentiunt, et non est laesio fidei: et ideo quidquid judicant, necessario debetis recipere. Ut autem apparet, non creditis [Col. 0088D] quod ea quae dicta sunt illinc existunt: si enim credidissetis, non utique judicium eorum reprobare penitus auderetis. Interrogo ergo vos: Diffiditis, an creditis, quod inde sint? Photii episcopi dixerunt: Non diffidimus. Basilius piissimus et Christianissimus imperator dixit: Ergo si creditis, suscipite prolatum ab eis judicium. Si vero non creditis, ego et necessariorum opus praebeo; et ite ad patriarchia, et certificamini, atque denudentur illic negotia. Photii episcopi dixerunt: Hic denudentur negotia. Zacharias a Photio Chalcedonensis episcopus dixit: Et papae Nicolai et caeterorum patriarcharum canon princeps est, et secundum illum agentes, nil faciunt extra id quod docent. Cum vero extra hunc faciunt, [Col. 0089A] sive papa Nicolaus, sive alius quis, non acquiescemus. Etenim Marcellum Ancyranum Julius Romanus suscepit, et Sardicensis synodus trecentos episcopos habens, justificavit eum; sed usque in praesens ut haereticus anathemati submittitur: et lugendum Apiarium justificatum a Romanis praesulibus, Africana synodus non justificavit, sed repulit, mittens, ut propria curaret, et extra fines suos non excederet; et alia dena millia paradigmata habemus hujusmodi. Et nunc, siquidem facta sunt haec a Nicolao cum canone, sequimur, et convenimus et roboramus, et contraria illis non sapimus: si vero facta sunt extra canonem, non nos illa vituperamus, aut projicimus, sed canon: etenim duobus conatibus, quibus utitur contra patriarcham qui consecravit nos, reor neminem [Col. 0089B] duntaxat promotum posse damnari. Nam in eo quod dicit non debuisse hunc ex laicis provehi, consecrantes quidem cautos reddit, consecratum autem non damnat: et consuetudo canonem illum exsuperavit. Etenim Tarasius ita consecratus est, et Nicephorus, et Nectarius, et Thalassius Caesareae, ac Eusebius, et Ambrosius Mediolani, atque alii mille. Si ergo sunt illi obnoxii, est et hic; quod si illi innoxii, et iste utique.

Quod autem dicitur, quia a depositis est promotus, primum non opinamur hoc verum esse, neque enim pro criminibus isti depositi fuerunt, sed pro eo quod restiterunt Ecclesiae: uniti autem rursus et apostasiam illam reprobantes, suscipiendi consistunt. At vero etsi Gregorius depositus est qui eum consecravit, [Col. 0089C] non est Photius obnoxius, sed ii qui eum promoverunt obnoxii comprobantur. Verumtamen, licet sit Gregorius depositus, possunt et promoventes eum nullas poenas hic perpeti. Etenim Flavianus deposuit Eutychem, et Anatolius suscepit eum. Et episcopi, qui quartam fecerunt synodum, comministrum eum habuerunt: sed nequaquam damnati sunt. Sed et Petrus Moggus [a 1Kb] depositus est a Proterio, quod esset haereticus, et quartam non susciperet synodum. Deinde cooperatus est in mortem ejusdem Proterii, et postea post Timotheum factus est patriarcha, sed nullus eorum qui ab eo consecrati sunt condemnatus est; sed et Acacius Constantinopolitanus damnatus est a papa Romano, eo quod cum haereticis haberet communionem, et ille quidem [Col. 0089D] damnationis sermonem nullum fecit. At vero post eum patriarchae, Phaetas [Flavitas] et Euthymius, et Macedonius, recipientes eum, suscepti ab Ecclesia et sunt et putantur. Et nunc hoc dicimus: Si sit canon qui deponat nos, depositionem recipimus; si vero non est, nequaquam. Etenim Flavianum Antiochiae patriarcham Romani non receperunt, sed eum canon nullatenus condemnavit. Basilius piissimus et Christi amicus imperator dixit: Omnes casus, quod dicitis, quod facti fuerint per diversa tempora et loca, in Ecclesiis ab aliis patriarchis restituti et erecti sunt, et ideo digni receptione judicati sunt, tanquam sanati ab iis qui potuerunt mederi [Col. 0090A] vulneribus Ecclesiae. Vestrum autem casum et vulnera nullus ecclesiasticorum medicorum sanavit: neque aliquis patriarchalium capitum erigere vos ex ruina vestra passus est, aut voluit, sed usque in praesens in peccato vestro estis, et in sepulcro nequitiae vestrae jacetis mortui, unde omnes summi pastores patriarchae concorditer vos condemnant. A Deo vero munitum imperium nostrum placidum, et benignum est, et vestri curam gerit, et consulit, ut percipiatis misericordias, quas deliberaverit sancta et universalis synodus. Nam omnes novimus quia laici estis, et non adduximus vos latrare, et sine ordine facere verba; omnia enim vestra mendacia sunt et seductio. Photii episcopi dixerunt: Hoc nec diabolus ausus est dicere. Basilius piissimus, et Christi amicus [Col. 0090B] imperator dixit: Si velletis dicere, quia temporibus, quibus permisit Deus episcopatu vos fungi, et aliud miserabilius permisit fieri propter peccata vestra, quod et videbitis assidue oculis vestris: et hic testimonium perhibet, de Eulampio dicens perfectius et manifestius: Habemus ergo et alios episcopos, et alii quidem patricii sunt, alii autem protospathariorum dignitatem habent, quidam vero et spathariorum, alii vero et stabularii sunt; et si hoc vultis, exhibebo coram vobis, quia Theophilus protospatharius ferens superhumerale ut patriarcha, incensum offerebat summo sacerdoti vestro Photio coram isto; ad quem et dixit: Non videbas eum? Eulampius dixit: Si vidi eum aliquando, domine, destruat me servum tuum Dominus Deus de libro vitae. Verumtamen, [Col. 0090C] domine bone, refutavit dominus Ignatius. Imperator dixit: Quis eum deposuit de throno? Eulampius dixit: Imperator eum deposuit. Basilius piissimus et amicus Christi imperator dixit: Et ubi erat, quando fecit refutationem? Eulampius dixit: Foris erat in insula sua, et eum [b 1Kb] propter senectutem suam, vel etiam propter languorem. Basilius piissimus et Christi amicus imperator dixit: Utique misit aliquem nuntians imperatori, quia volo refutare. Et rogavit eum: Da nobis personam per quam nuntiavit imperatori. Marinus reverendissimus diaconus et vicarius senioris Romae dixit: Quis est iste, qui ante conspectum sancti imperii tui astat et loquitur? Basilius piissimus et Christi amicus imperator dixit: Eulampius est. Donatus, et Stephanus, et Marinus sanctissimi vicarii [Col. 0090D] senioris Romae dixerunt: Iste est qui depositus et anathematizatus est a sancta Romana Ecclesia; et quomodo talia loqui praesumpsit in conspectu imperii tui? nos cum deposito et anathematizato loqui non patimur. Etenim pater noster spiritalis, Adrianus papa Romanus sancto et a Deo protecto imperio tuo demonstravit legem et judicium, quod sancta Romana Ecclesia de nefandis et praevaricatoribus definivit; et nos cum eis colloqui te non patimur, eo quod scriptum sit: Contradictiones excitat omnis malus (Prov. VI). Volumus autem ut legatur in auribus eorum libellus sanctae Romanae Ecclesiae, et si desiderant converti et poenitere, ut vel communionem [Col. 0091A] tanquam Christiani accipere mereantur. Non enim claudit miserationes suas in hujusmodi contentionibus sancta catholica et apostolica Ecclesia ad eos qui sincere poenitentiam agunt. Persistentibus autem iis et obturantibus aures suas et corda, et nolentibus audire quae exposita sunt a sanctis patriarchis, nos nihil aliud facimus, neque subvertimus, neque rejudicamus judicium sanctae Romanae Ecclesiae sub undecima indictione factum contra Photium moechum et tyrannum ac pervasorem, atque sequaces ejus: si voluerint audire nos, quotquot sunt digni, per libelli satisfactionem recipimus eos, et convenientem eis scribimus locum; si vero noluerint, anathematizamus, et maledicimus eis, et ab omni sorte Christianorum separamus, quia non [Col. 0091B] habemus alium sermonem ad eos, sed et ethnicis et publicanis transmittimus eos. Basilius piissimus et amicus Christi et magnus imperator ad sanctissimos vicarios senioris Romae dixit: Ego crebro et multum rogavi ne perirent, et ideo eos dimisi huc; si nolunt concurrere ad Ecclesiam, quidquid judicaverunt patriarchae, etiamsi noluerint, confirmamus. Nemo enim potest datam eis potestatem a Christo Deo et Salvatore nostro reprobare. Sanctissimi vicarii senioris Romae ad episcopos Photii dixerunt: Qui ex vobis ordinati estis a sanctissimo patriarcha Ignatio? Et steterunt in medio Heracliensis, Cretensis, et Celenderensis, et dixerunt: Nos sumus ejus consecrationis; et dicunt eis sanctissimi vicarii senioris Romae: Subjacetis justo judicio [Col. 0091C] catholicae synodi, et juxta libellum qui expositus est a sancta Romana Ecclesia facitis et scribitis, an non? Qui dixerunt: Ne fiat, Deus. Sed si jusserit imperator noster sanctus audire omnia quae acta sunt, dicemus. Sanctissimi vicarii senioris Romae dixerunt: Si non vultis obaudire sanctam synodum, ite ad patres vestros. Et his se ad alios conferentibus, dixit Metrophanes Deo amicissimus metropolita Smyrnae ad Zachariam Chalcedonensem Photii episcopum: Ad ea quae dixisti respondemus tibi: Leges sanciunt, tam ecclesiasticae quam civiles, omnem, qui elegerit aliquem judicem, modis omnibus sequi ac obedire praeceptis ejus, et nequaquam refutare penitus ac repellere prolatas ab eo et depromptas definitiones et leges: cum itaque pars [Col. 0091D] vestra petierit et proposuerit judicem beatissimum papam Nicolaum, quomodo vos, extra positas Ecclesiae ac reipublicae leges ac regulas, eum redarguere ac judicare praesumpsistis, asserentes non secundum canonem egisse, neque secundum justitiae ac veritatis rationem decrevisse, quae sibi visa sunt definiendo? Invenimini ergo in parte hac et ecclesiasticas et civiles reprobare leges, pro eo quod quem elegistis et praetulistis judicem nunc abjiciatis. Nemo enim electum a se judicem ex propria optione vice versa judicare vel condemnare penitus debet. Nam nunquam aliquando quis judicatus, dum condemnatus fuerit, firmavit prolatam damnationem: et ideo per nullum tempus vel modum firmum [Col. 0092A] erit judicium. Quoniam vero veluti nullatenus audientes solutiones quae lectae sunt litteris beatissimi papae Nicolai de promotione Nectarii et Ambrosii ac Nicephori, memorabilium hierarcharum, iterum illas in paradigma producitis ad justificationes praesulis vestri, dicimus ad vos quia sapiens quidam dicit: Etenim eorum, qui multum inter se distant, manifestae prorsus diversitates consistunt, porro similitudo valde perspicienda est. Perspiciamus ergo et nos valde compendiose, si secundum similitudinem aliquam jam nominatorum summorum sacerdotum praesul vester promotus est sic, quemadmodum unusquisque illorum receptus. Itaque beatum Nectarium synodus universalis, et sancti patriarchae diversi, et elegerunt et promoverunt archiepiscopum Constantinopoleos, [Col. 0092B] nullo modo imperatore cogente illos, neque ulla principali manu in causa penitus mediante; sed neque quempiam viventem ab hujusmodi cathedra manus imperialis tyrannice pepulit, et tunc provectus est Nectarius. Similiter etiam et Ambrosius memorandus, Auxentio defuncto Ariano, a synodo, quae tunc a Mediolanensibus est de orthodoxis dogmatibus congregata, promotus est in episcopum praedictae civitatis, nullo modo principali manu impellente episcopos in electionem ejus vel promotionem: pari quoque modo et beatus Tarasius ab illo ipso novo confessore Paulo, qui propter orthodoxam fidem sequestratus a cathedra Constantinopoleos, et testimonio approbatus est et promotus; eo illum dignum esse tali throno asseverante, ac omnibus [Col. 0092C] propugnatoribus pietatis, qui tunc aderant, orthodoxae fidei propter zelum ac irreprehensibilem vitam ejus, sed non tyrannice vel coacte ad receptionem ejus conducti sunt: similiter etiam et post dormitionem beatissimi Tarasii beatissimus Nicephorus patriarcha synodice electus et consecratus est archiepiscopus Constantinopoleos, sponte ac voluntarie collectis episcopis, qui decretum illius et consecrationem fecerunt: in Photio vero nihil omnino tale invenitur, eo quod et ille, vivente legitimo Ecclesiae viro, subrogatus sit, et provehentes eum et consecrantes violenter, et coacti, ac inviti, atque sine proposito ac voluntate in illius et promotionem et consecrationem ex imperatoris necessitate ac tyrannide impulsi sunt et secuti, et nulla patriarchalium [Col. 0092D] sedium in sacerdotio eum recipere passa fuit. Cum ergo diversitas hic omnimoda reperiatur, quomodo in dissimilibus introducis similitudinem? In quibus enim est causae diversitas, existimationis quoque et opinionis diversitas debet accidere. Quoniam vero ratione morsus, dixisti de beatissimo papa Nicolao: Quod si secundum canonem judicium protulit, et admittimus et amplectimur damnationem nostram; sin autem, nequaquam: et post pusillum dixisti, quia, quod dixit: Non oportuit Photium ex laicis promoveri, eos qui consecraverunt cautos reddit, non consecratum condemnat, et consuetudo regulam illam vicit, in contrariam disparationem cecidisti; eo quod confessus quidem sis, et ostenderis papam [Col. 0093A] Nicolaum canonice restitisse, ac secundum regulam Photium reprobasse, non autem acquieveris canonico judicio Nicolai, quemadmodum pollicitus es, consuetudinem in subversionem canonis objiciens; quanquam liquido sciens, quia ea quae raro fiunt, positas leges non subvertunt, neque particularia universalibus et generalibus principantur vel dominantur; et maxime cum plurima esse differentia reperiatur in Photio, et praecedentibus, qui ex laico provecti sunt, sicut et multifarie demonstravimus. Verum et quod dixisti: Multos, Romanorum Ecclesia justificante, damnatos arbitramur, et rursus damnante justificatos habemus, falsum est et procul a veritate.

Denique Marcellum quidem anathematizantem [Col. 0093B] omnem haeresim, et eam maxime quam habere dicebatur, juste ac regulariter Julius papa Romanus, et Sardicensis synodus recepit. Similiter enim eum facientem et Athanasius magnus et Paulus confessor, turres et columnae orthodoxae fidei, et acceptaverunt et comministrum habuerunt. Novissime autem ad proprium vomitum reversum et deprehensum haereticum, hi, qui circa Silvanum erant, anathematizaverunt, quibus et Liberius per litteras suas, qui post Julium fuit, concordat dicens: Marcellum denuo impie dogmatizantem. Hoc autem non est utique reprobatio judicii Julii, vel Sardicensis synodi, ob factam Marcello mentis mutationem. Similiter etiam Apiarium, cum esset presbyter Ecclesiae Synicensis [Siccensis] Africanae provinciae, propter [Col. 0093C] aliquam causam segregavit proprius episcopus Urbanus: postea vero deposuit omnimodis synodus quae ibidem collecta est: Zosimus autem papa Romanus recurrentem ad se, et semet insontem exhibentem, justificavit, et ad Africanam synodum mittens cum litteris, ut iterum susciperetur, egit rationem reddente synodo per scripta Bonifacio post Zosimum papae Romano de depositione quae facta est in Apiarium, et de iterata justificatione: et quia nunc justificatum eum arbitramur, judicavimus autem non operari eum quae sunt presbyteri in Ecclesia Synicensi propter scandala quae subsecuta sunt: porro accipientem litteras commendatitias a nobis, in omnibus aliis Ecclesiis sacerdotio fungi. Invenitur igitur Africana synodus paruisse potius judicio Zosimi [Col. 0093D] papae Romani, ac per hoc propriam reprobasse sententiam, et justificasse Apiarium, non, ut fassus es, restitisse voto Romanorum pontificum. Porro patriarcham Antiochiae Flavianum recusabat quidem Romanorum Ecclesia suscipere: interim propter magni Eustachii dilectionem Paulinum stabilientes, qui princeps erat eorum qui propter Eustachium resistebant et disjungebantur, ac seorsum colligebantur, non tamen et usque in finem hanc habuerunt mentem. Piissimo enim imperatore Theodosio mediante, acceptum reddiderunt eum et patriarcham habuerunt eum Antiochiae; ita ut et in hoc mendaciter loquens apparueris. Si enim usque in finem abjecissent eum; bene utique invenireris fuisse locutus. [Col. 0094A] Si vero, lite cum Paulino detenta, restiterunt quidem propter causam, quam dixi, deposuerunt autem hujusmodi contentionem, et receperunt eum, frustra dixisti receptum fuisse Flavianum contra Romanam Ecclesiam. Dicere autem Petrum Moggum Alexandriae depositum esse, quin etiam et Acacium Constantinopolitanum, nequaquam vero depositos eos qui ab utroque manus impositionem acceperunt, nihil confert ad vestram vel Photii justificationem, eo quod aliter ecclesiasticae leges eos qui ex haeresibus redeunt episcopos judicant, et aliter eos qui a moechis et qui sine canone promoventur: eos enim qui libellum dant, et propriam haeresim anathematizant, recipi sanciunt, quemadmodum et tunc Orientis episcopi synodum celebrantes, et Felix post [Col. 0094B] Simplicium papa Romanus synodice Petrum quidem Moggum damnavit, et omnimodis abdicavit: similiter etiam Felix et Acacium abrogavit. Nullatenus autem qui adversus eos ab utroque consecrati sunt, promulgaverunt sententiam, propter evidentes leges, ut dixi, Ecclesiae; et certe Petrus parum, magis autem et Acacius, alterantes circa fidem apparuerunt. Consecratos autem, quemadmodum Photius et vos, nullo modo recipiunt, sicuti sancta et universalis synodus secunda de Maximo Cynico, et iis qui ab eo manus impositionem habuerunt, et egit et censuit. Gregorium autem, qui consecravit Photium, ut dixisti, non tanquam desertorem Ecclesiae deposuit sanctissimus patriarcha Ignatius, sed propter criminales causas. Et bene dixisti, quia: Sive sit depositus [Col. 0094C] Syracusanus Gregorius, innoxii sunt qui Photium provexerunt. Isti enim revera justificantur propter necessitatem et tyrannidem, atque vim receptionis utriusque, Photii scilicet et Gregorii; secundum paradigma quod tibi datum est depositi et impii Eutychetis, et susceptionis ac sacerdotii functionis Anatolii patriarchae Constantinopoleos, et eorum episcoporum qui sub ipso erant, quippe recepti et justificati per quartam synodum habiti sunt: non vero per id et Photius innoxius dicitur, et quod schismaticus fuerit antea, multorum scandalorum auctor effectus sit, et multos ab ecclesiastica communione recedere fecerit, et ultroneus ac volens consecrari a Gregorio proposuerit, nulla in hoc necessitate impulsus; sed et protestationem a quibusdam electorum hic consistentium [Col. 0094D] episcoporum accipiens. Et Zacharia dicere etiam denuo tentante, sanctissimi vicarii senioris Romae dixerunt ad amicum Christi imperatorem: Ecce multoties audivimus contradictiones, et verborum pugnas eorum, quae nihil illis prosunt, eo quod dissonantes sint a recta ratione ac synodicis et regularibus dispositionibus. Nunc ergo dicimus etiam rursus ad eos: Sinite excusare excusationes in peccatis, et in verba malitiae declinare, atque in vanum laborare (Psal. CXL), et procidite sanctae huic synodo, et salvamini ab anathematis condemnatione: sin autem, ite ad lumen ignis vestri, et flammam quam accendistis. Novit enim omnis sancta et universalis synodus, quae gratia Dei in ecclesia hac [Col. 0095A] congregata est, quia sancta Romana Ecclesia ab undecima indictione, collectis Occidentalibus episcopis in ecclesia beati Petri, ubi virtutibus floret, et requiescit, obligavit, et anathematizavit ac projecit Photium pervasorem, una cum omnibus sequacibus ejus, praesulatum adhuc gerente beatissimo papa Nicolao. Iterum autem successor ejus Adrianus, divinitus constitutus pontifex Romanorum, sicut ille definivit atque praecepit, ita et iste successor ejus definivit et promulgavit, nosque indignos famulos suos direxit ad hanc Deo conservandam urbem, ad manifestationem et certitudinem veri et justi judicii ipsorum in conspectu justi imperii vestri, et hujus sanctae ac magnae universalis synodi; ita ut non habeant vocem repedationis, vel appellationis; sed quemadmodum [Col. 0095B] jam judicati sunt et dejecti, in saeculum maneant. Et Ecclesiae Orientalium, gratia Dei, nobiscum sentiunt, stabiliunt, damnant et anathematizant similiter usque in consummationem saeculi.

Et post haec ascendens Constantinus a secretis, legit exhortatorium sermonem imperatoris, in audientiam omnium:

Multae quidem communes passiones sunt, quas praecedentibus diebus audiens et intuens a Deo provectum imperium nostrum, lugere ac contristari operae pretium duxit. Majus autem malum, et calamitatum arx, est Ecclesiae tempestas, malignus aspirans adversus eam diaboli turbo, pacis expulsio, et veteris ordinis dissolutio, ausus irruendi junioris in seniorem, et inhonorati adversus honorabilem, ac [Col. 0095C] omnimoda subversio status ecclesiastici, et, apud exteriores quidem in consiliis justitia conversante, apud Ecclesiam injustitia fiducialiter agens, amor principatus, ac amor privatus, atque nullius severitatis propter haec reputatio; nec non et contra spiritalem patrem rabies et insania. Haec sunt quae meam obtinebant et turbabant animam, et tanquam nubes crassa obtenebrabant animum, ac oculos cogebant fontes mihi largiri lacrymarum: et divinitatem in auxilium et solutionem existentis moeroris invocabam, et opus erat mihi haec cogitatio, si forte possem in primis de ecclesiastica curam gerere unitate: quod et factum est, et in effectum devenit quemadmodum et vos omnes nostis, quotquot ad sacrum hoc convenistis collegium. Alia enim imperii, quod [Col. 0095D] sub me est, dimittens, ad id solum in exordiis acceleravi, et secundum utriusque dissidentium partis petitionem, et priscam ecclesiasticam traditionem perspiciendi causa, etiam judices eorum, quae in Ecclesia nostra gesta sunt, ex reliquis patriarchalibus thronis collegi, rem perficiens cooperatione sancti Spiritus: quam multi quidem ante nos imperantium videre desideraverunt, ex aequo autem omnes minime consecuti sunt: et quotquot pertinent ad ecclesiasticam unitatem ac ordinationem, omnia solerter a me peracta sunt, cum nulla penitus imperiali manu et potentia, ut quidam, parvum vel magnum effecerim. [Col. 0096A] Neque enim, ut sacratissimus patriarcha ad proprium regrederetur thronum, imperii mei opus vel excogitatio facta est. Sed multum ante sanctissimus et beatissimus papa Nicolaus, quae circa illum erant certissime discens, synodice decrevit reddi ei jus proprii throni, et anathema cum tota Romanorum Ecclesia pronuntiavit contra resistentes hujuscemodi decreto atque sententiae. Hic autem nos olim scientes et paventes judicium anathematis promulgati, obsecundare synodico judicio Romanae Ecclesiae necessarium duximus, et hujus rei gratia reddidimus ei proprium thronum. Verum non modo Romanae, sed et ad orientem solem sitarum sedium, providentia melioris, vicarii pervenerunt, nihil deinceps vel impedire, vel [Col. 0096B] adversari, aut favere utique parati justissimo imperio nostro consensuro. Cujus rei gratia in nullo synodico judicio inveniri voluit multorum garrulitates recidens, ne quis dixerit quod imperialis manus, et gladii, et protectores, ac mundanus potentatus concilium subadulteraverit. Unum solum nobis desiderium, et ad praefatos judices, postquam illos vidimus, supplicatio fuit, ne quemquam permitterent deperire, vel ab Ecclesia Dei quemquam, si fieri posset, projici. Hoc solum est nostrum [a 1Kb] , si voluerit quis nominare crimen: alia vero omnia canonibus, et iis, quibus imperium synodi creditum est, tradidimus, multum pro praesenti judicio conjurantes et condemnantes [b 1Kb] , nil ad gratiam, vel per odium decernendum, humane autem magis circa eos qui ceciderant [Col. 0096C] affectandum; quos non proprie tantum, sed et communiter hodie, omnibus videntibus, deprecamur, manum iis qui compassione opus habent porrigere, et unam Ecclesiam celebrantium festivitatem perficere. Ita Patres spiritales et veritatis defensores, qui figuratis secundum chrisma, Aaron, et secundum zelum, Phinees, ac secundum judicium, Salomonem; requirite ovem quae perierat, convertite quae erraverat, super humerum tollite solitariam, et confractam compassionis vinculis alligate; quae ulcerata est, emplastro condescensionis sanate; quae extranea et abjecta est a spiritali mandra, nonaginta novem ovibus dispensationis more conjungite: relinquite memoriam sempiternam posterioribus generationibus compassionis vestrae ad imitationem [Col. 0096D] Christi. Et vos quoque, qui curatione indigetis, ac medela opus habetis, pretiosa membra Christi, etsi nescio quomodo a malo daemone detenti, a capite separati estis: Vitis vera, quae propter contentionem importunam, imo vero injustam, in amaritudinem conversa es (Jer. II), amici et proximi nostri, etsi propter odium irrationabile ex adverso appropiantes et stantes, ac vanitates respicientes, suscipite admonitionis sermonem; non autem confundor dicere, etiam deprecationis; in id enim nos adduxit misericordia, quam circa vos habemus. Scrutamini intima conscientiae vestrae, et invenietis vos male ab [Col. 0097A] Ecclesia esse disjunctos. Novissima hora est, et judex prae foribus est, fratres; ne praeoccupemur ab ejus Ecclesia sequestrati, et longe ab illius gloria projiciamur. Nihil turpe ducamus passionem manifestare, et vulnus ostendere, ac locum poenitentiae ac medicinae requirere, atque intra atrium salvantium fieri, ne confusionem obedientiam arbitrando, confusionis aeternae sumamus experimentum. Qualis autem et est confusio, fratres, procidere Deo, et veniam expetere: Deo enim procidunt, qui Ecclesiae et spiritalibus istis patribus procidunt. Confusio quidem revera est, et maximus pudor, imo vero in Deum dimicatio, nolle unumquemque proprium confiteri peccatum, et humiliari propter Christum, et lucrari et se et multos. Si autem omnino hoc confusionem [Col. 0097B] arbitramini, ego, cui imperii superposita est corona, forma vobis efficiar hujus optimae humilitatis; ego, qui imperitus, et insipiens sum, bonum initium ero vestrum, qui sapientes estis et clari scientia: qui in peccatis volutatus sum, primus vobis typus fiam, qui mundi estis, et virtuti operam datis: ego primus memet super pavimentum projicio, purpuram et diadema parvipendens. Ascendite ad genas meas, et per oculos meos incedite, nec reputetis magnum imperatoris calcare scapulas, neque vereamini pedibus tangere verticem, qui superimponitur a Deo donata corona. Omnia pati promptum habeo, et promptius agere quae vobis quidem confusionem, mihi autem gloriam et maximam claritatem conferre videantur. Neque enim in hoc curam gero gloriae [Col. 0097C] meae; tantum, ut videam communionem, unitatem et unam Ecclesiae festivitatem; tantum, ne animae detrimentum patiar, et gaudeat super me ille omnium inimicus diabolus captivum sumens. Quod mihi desiderandum est, tantum spei meae lampas insperate non exstinguatur, per quam festinabam omnium illustrari laetitia simul et gaudio. Nescio quod erat satagendum et efficiendum, et non feci: vel quos proponendos admonitionis et deprecationis sermones non proposui; vos de caetero videbitis: innocens enim sum a perditione vestra. Si vero ad magnum et horrendum illud judicium futurae diei vos remittitis, quasi pro vobis rationem daturos, noscite quia bene novi quod nullus vobis justitiae sermo sive hic adest, sive illic aderit, nisi quantum in [Col. 0097D] hac controversia inventum exstiterit. Verum si vultis et ante illud judicium conscientiae vestrae interrogare judicium, discetis amplius nihil, quam quod ab imperio nostro dicitur. Deponite igitur contentionem, fratres, et resumite amorem fraternitatis: fugite dissensionem, et unitatem amplectimini; odium avertite, et dilectionem in sinu recipite: state cum probabilibus, et capiti conjungimini; recipite per patientiam divinae communionis gratiam, et nihil ob saecularia sitis solliciti. Sunt enim apud compatientissimum imperium nostrum susceptionum modi diversi, per quos consolabimur, et incessanter, quae secundum saeculum vobis opportuna fuerint, faciemus, rursusque multimode decertabimus, [Col. 0098A] obsecrantes, rogantes, et omne ingenium commoventes ad spiritales patres nostros, et patriarchas, ut dispensent quid eorum quae insunt animo vestro: tantum ne temere contra salutem vestram agatis, neque perditionem vestram amplectamini; non enim est tempus ad poenitentiam et receptionem praesenti acceptius: qui namque hodie ligare ac solvere Ecclesiae negotia possunt, praesto sunt. Dimittite importune tempus explorare, et rerum immutationem exspectare, quae et si fiat aliquando, nihil vobis conferet. Etenim, etsi alia tempus immutaverit, hoc commovere non poterit; nam si actio unius viri vestri nil rationabile habens, cum tota erronea esset, tantum aestum operata est, ut hunc vix ac difficile dissolvere quiverimus; actionem, dic mihi, et judicium [Col. 0098B] quatuor patriarchalium sedium quis dissolvere poterit? Ad quem enim effugietis, solutionem obligamenti petentes? Ad Romanum praesulem? sed finetenus vos condemnavit. Ad Antiochenum? sed consentaneus Romano et consonus factus est. Ad Hierosolymitanum, vel Alexandrinum? sed et illi vestrae damnationi consenserunt. At etsi thronum aliquando Constantinopolitanum cuncta destruens tempus vobis commiserit, et per vosmetipsos convenire volueritis; quis vos sequetur? vel quomodo aperire oculos, et aspicere quempiam poteritis, impugnati ab omnibus sacerdotibus ac patriarchalibus sedibus? Ne ergo, fratres, ipsi vos decipientes, tempus salutis vestrae perdatis: neque enim tale invenietis aliquando; sed importunas contentiones et obstinationes [Col. 0098C] deserentes, communi medelae occurrite, et medicinae remedium sumite, ac adhaerete spiritali capiti vestro, et Ecclesiae Dei communicatores estote; ut et crimine exuamini, et Deum propitium habeatis, ac Ecclesiam laetificetis, imperiumque nostrum exsultare ac spiritaliter festivitatem celebrare faciatis, atque rempublicam universam gaudio maximo ac tripudio repleatis; nec non et in communi omnes benedicamus pariter Domino gloriae nostrae, et principi pacis, et auctori dispersa congreganti, et bene coaptanti, intercessionibus sanctae Dominae Dei genitricis, Deum videntium angelorum, et omnium sanctorum. Amen.

Et post lectionem ascendens Theodorus a secretis vicariorum senioris Romae, legit: Ecce quomodo [Col. 0098D] sanctissimus et Christi amicus imperator, divinitus sibi concesso imperio, non vult perire unam ovem a Christo sibi in custodiam creditam, transferens omne exsilium, omnem tribulationem et omnem angustiam in admonitionem et precem; quas sanctissimi vicarii et fideles Ecclesiae Dei propter Photium invasorem et tyrannum, non suscipientes eum, perpessi sunt: sed invitat vos ut verus pastor ad mandram rationabilium ovium, quatenus ante tribunal Christi digne valeat dicere: Ecce, Pater, quos dedisti mihi, non perdidi ex eis quemquam (Joan. XVIII). Videte quantam benignitatem, quantam misericordiam, quantam compassionem vobis dat; desiderat enim vos ad sinum sanctae communionis suscipere. [Col. 0099A] Thomas Deo amicissimus metropolita Tyri, et Helias Deo colendissimus presbyter et syncellus, vicarii Orientalium sedium dixerunt: Dignae imperatorio et justissimo sensu sunt admonitiones, quas facit bonus imperator noster ad illos, deinde vero et ad omnes qui post nos futuri sunt. Nos autem ad hoc dicimus: Hominibus quidem suademus, Deo autem manifesti sumus (II Cor. V). Porro revereamur coelum et terram, et caniciem nostram, si quid praeter divinas leges judicamus vel definimus, quod et piissimus imperator noster denuo commonuit. Et nos quidem si irrationabilia animantia pasceremus, fortasse coacte, ac violenter tractaremus ea, ducentes etiam quo nollent: quoniam vero rationabile animal est homo, potius admonitionibus ducendum, sufficienter [Col. 0099B] ab imperatoriis admonitionibus instruimini. Si ergo vultis viam nostram, et Christi, arripite; sin autem viam vestram, abite. Basilius piissimus et amicus Christi et magnus imperator dixit: Ecce qualiter et quoties admonuerimus vos, et audistis, et certificati estis, et non est vobis rationis sermo. Si enim vultis subjici admonitionibus omnium nostrum, [Col. 0100A] ecce portus et medicina: quod si non, imperium nostrum praebet vobis inducias septem dicrum, ut si quidem curam gesseritis salutis vestrae, bene et optime: si vero minime, ventura sexta feria, in sancta et universali synodo state omnes, et quidquid definierit sancta et universalis synodus in vos, fiet.

Et post haec ascendens Stephanus Deo amicissimus diaconus Constantinopolitanorum Ecclesiae et notarius dixit: Multos annos imperatorum Basilii et Constantini! Magnorum imperatorum et dictatorum multos annos! Orthodoxorum imperatorum multos annos! Depositorum injustitiae multos annos! Hostium mendacii multos annos! Amatorum et fautorum veritatis et justitiae multos annos! Eudoxiae [Col. 0100B] piissimae Augustae multos annos! Nicolai beatissimi papae Romani aeterna memoria! Adriani orthodoxi papae Romani multos annos! Ignatii orthodoxi patriarchae Constantinopoleos multos annos! Orthodoxorum patriarcharum Orientis multos annos! Orthodoxi senatus multos annos! Sanctae et universalis synodi aeterna memoria!



ACTIO SEPTIMA.
[Col. 0099]

In nomine Domini et dominatoris omnium Jesu [Col. 0099C] Christi veri Dei et Salvatoris nostri, consulatus a Deo coronatorum et tranquillissimorum dominorum nostrorum, Basilii quidem anno tertio, Constantini vero filii ejus anno secundo, perpetuorum Augustorum, indictione tertia, quarto Kalendarum Novembrium: propositis pretiosis et vivificis lignis, et intemeratis salutis nostrae Evangeliis: praesidente autem eodem piissimo imperatore, in dextera parte magni nominis templi magnae ecclesiae: conveniente vero sancta et universali synodo, hoc est Donato Deo amicissimo episcopo Ostiae, et Stephano Deo amicissimo episcopo Nepae, et Marino reverendissimo diacono sanctae Romanorum Ecclesiae, locum tenentibus Adriani sanctissimi papae Romani, et Ignatio sanctissimo patriarcha Constantinopoleos, et Thoma [Col. 0099D] sanctissimo metropolita Tyri, locum tenente sedis Antiochiae, et Helia Deo colendissimo presbytero et syncello, locum tenente sedis Hierosolymorum: praesto autem simul existente sacro senatu, videlicet Theodoro magnificentissimo patricio ac magistro, Christophoro magnificentissimo patricio ac magistro, Leone magnificentissimo proconsule ac patricio, Hemerio magnificentissimo proconsule ac patricio, Stephano magnificentissimo proconsule et sacellario, Leone magnificentissimo proconsule ac patricio, Marino magnificentissimo proconsule ac patricio, Theophilo magnificentissimo proconsule ac patricio, Tarasio magnificentissimo proconsule ac patricio, Paulo magnificentissimo proconsule et praefecto, Barbatio magnificentissimo patricio, Leone magnificentissimo patricio et domestico excubitorum, Manuele magnificentissimo patricio, Theophylacto [Col. 0100C] magnificentissimo patricio, Petronate magnificentissimo patricio, Manuele magnificentissimo patricio: considentibus quoque et Deo amicissimis metropolitis, id est Basilio Deo amicissimo archiepiscopo Ephesi, Theodulo Deo amicissimo archiepiscopo Ancyrae, Barnaba Deo amicissimo metropolita Cyzici, Nicephoro Deo amicissimo metropolita Nicaeae, Nicephoro Deo amicissimo metropolita Amasiae, Niceta Deo amicissimo metropolita Athenarum, Theodoro Deo amicissimo metropolita Cariae, Metrophane Deo amicissimo metropolita Smyrnae, Basilio amicissimo metropolita Gangrarum, Cypriano Deo amicissimo metropolita Claudiopoleos, Hilarione Deo amicissimo metropolita Corinthi, Nicolao Deo amicissimo metropolita Synnadorum, Michaele [Col. 0100D] Deo amicissimo metropolita Rhodi, Euthymio Deo amicissimo metropolita Catanae, Photio Deo amicissimo archiepiscopo Nacoliae, Stephano Deo amicissimo archiepiscopo Cypsallorum, Basilio Deo amicissimo archiepiscopo Misthiae, Theophane Deo amicissimo archiepiscopo Selges, Paulo Deo amicissimo archiepiscopo Apamiae, Joanne Deo amicissimo archiepiscopo Cii, Athanasio Deo amicissimo episcopo Magnesiae, Theodoro Deo amicissimo episcopo Sinopae, Eustachio Deo amicissimo episcopo Aemoniae, Theocleto Deo amicissimo episcopo Lacedaemoniae, Nicephoro Deo amicissimo episcopo Zacynthi, Euthymio Deo amicissimo episcopo Mosynorum, Basilio Deo amicissimo episcopo Pyrgii, Georgio Deo amicissimo episcopo Helii, Petro Deo amicissimo episcopo Troadis, Leone Deo amicissimo episcopo Daphnusiae. Niceta Deo amicissimo episcopo Photiae [Col. 0101A] Basilio Deo amicissimo episcopo Cratiae, Damiano Deo amicissimo episcopo Miletopoleos, Theophane Deo amicissimo episcopo Trallae, Leone Deo amicissimo episcopo Neapoleos, Joseph Deo amicissimo episcopo Palaeorum, et Georgio Deo amicissimo episcopo Adrianae: his ita convenientibus, jubente Basilio piissimo et amico Christi magno imperatore, stetit in medio Bahanes magnificentissimus patricius, et praepositus dixit ad sanctissimos vicarios senioris Romae et Orientalium sedium: Induciis Photio datis jam completis, duximus eum rursus ad sanctam hanc et universalem synodum. Si jubet ergo sanctitas vestra, introducatur. Sanctissimi vicarii senioris Romae ac Orientalium sedium dixerunt: Introducatur. Et introductus est Photius baculo [Col. 0101B] innixus, et cum eo Gregorius dudum Syracusanus. Marinus Deo amicissimus diaconus sanctae Romanorum Ecclesiae et vicarius dixit: Tollite baculum de manu ejus, signum est enim dignitatis pastoralis, quod hic habere nullatenus debet, quia lupus est, et non pastor. Et, eo ablato, Donatus Deo amicissimus episcopus Ostiae, et Stephanus Deo amicissimus episcopus Nepae, et Marinus reverendissimus diaconus sanctae Romanorum Ecclesiae, vicarii senioris Romae, dixerunt: In praecedenti actione venit ad nos vir iste forensis et curialis Photius, et admonuimus illum per apostolicam auctoritatem ad revertendum in Ecclesiam per libelli expositionem, ut recipiamus eum in communionem saecularis. Interrogate illum, si forte intellexit bonum, [Col. 0101C] et conveniens sibi, et vult facere libellum. Et pergens Bahanes famosissimus patricius et praepositus ad Photium, dixit ei: Sanctissimi vicarii senioris Romae ac Orientalium sedium mandant tibi: Facis libellum sanctae ac universalis synodi, quemadmodum exigit? Photius dixit: Dominus imperatorem nostrum sanctum custodiat in multos annos, et Gregorius, et nos similiter oramus. Imperatori nostro sancto, vicariis autem rationem non praebemus. Bahanes magnificentissimus patricius et praepositus dixit ad Photium: Aliud aliquid ad hoc non dicis? Photius dixit: Si audissent quae diximus nudius tertius, non utique hanc interrogationem praetenderent; si vero definitionem suam posuerunt in poenitentia sua, hanc per opera demonstrent. Bahanes [Col. 0101D] magnificentissimus patricius dixit: Quam? Gregorius dixit: Ut ipsi poenitentiam agant, super quibus deliquerunt. Bahanes magnificentissimus patricius et praepositus dixit ad sanctissimos vicarios senioris Romae ac Orientalium sedium: Jubetis fieri responsum ad sermonem ejus, an non? etiam vere justum est ut respondeatis. Sanctissimi vicarii senioris Romae dixerunt: Quomodo? Bahanes magnificentissimus patricius et praepositus dixit: Pro eo quod dixerunt: Quia ipsi magis vana operamini, et ad poenitentiam vos hortantur. Sanctissimi vicarii senioris Romae dixerunt, in Graecum Damiano venerabilissimo regio clerico interpretante: Nos [Col. 0102A] non convenimus ut accipiamus ab eis increpationem vel poenitentiam, sed ipsi a nobis haec debent accipere. Hoc ad confusionem Ecclesiae dicunt; nos nihil aliud interrogamus eos, nisi voluerint facere libelli satisfactionem; propter hoc enim interrogavimus eos; nihil aliud petimus [a 1Kb] nos ex illis. Et sancta haec et universalis synodus ita dicit nobiscum: Nos scimus quia a pedibus usque ad caput vulnerati sunt propriis injustitiis, et non est super illos integritas, et non respondemus eis. Et post hoc legit Theodorus devotus a secretis, ut ex persona Orientalium sedium: Ita primo quidem ingressu tuo, non solum nos, et hos qui nobiscum inventi sunt, sed et sanctum senatum imperatoris peccatorem pronuntiasti, non intelligens neque quae loquaris, neque de quibus [Col. 0102B] affirmes; nunc autem conclusionem pravae mentis tuae evomuisti, admonitiones imperatorias, et sanctae ac universalis synodi, quae vociferatae sunt ad poenitentiam tuam, in sanctum imperatorem nostrum et sanctam ac universalem synodum transferens, uti nosmetipsos admonentes ad poenitentiam veniamus; sed non quia vertiginosis terra moveri videtur, propter hoc et movetur: ergo tu quidem ipse exorsus es etiam antea, nunc vero conclusisti. Ad ea itaque quae interrogata sunt a sancta et universali synodo acute [b 1Kb] responde. Si ergo accesseris sano sensu in quibus vocatus es, quod commodum est tibi ipsi, et iis qui tecum sunt, facies: si vero in hujusmodi pertinacia et contumacia permanseris, audies: Declinantes autem in obligationes adducet Dominus cum [Col. 0102C] operantibus iniquitatem, et fiet pax super Israel (Psal. CXXIV). Et Photius dixit cum aliis: Et haec accusatio abundavit. Deinde interrogatus est Photius a Bahane magnificentissimo patricio et praeposito: Habes quid dicendum ad haec? Et Photius dixit: Quae diximus, bene transivimus; addamus et alia: in calumnias nos circumposuerunt, nil tale sentientes. Et post hoc ingressi sunt episcopi Photii. Sanctissimi vicarii senioris Romae dixerunt: In praecedenti actione admonuimus eos, ut faciant libelli satisfactionem, et recipiamus eos in communionem, tanquam saeculares, et non declinent in contrariam viam, sicut magister ipsorum. Interrogate ergo illos sigillatim, utrum faciat quis ex ipsis libellum: aliud nolumus ab ipsis audire; etenim et sanctissimi [Col. 0102D] Orientis vicarii, atque nos, eadem dicimus. Pergens itaque Bahanes famosissimus patricius et praepositus dixit ad partem Photii: Facit aliquis vestrum libellum? Episcopi Photii dixerunt: Absit. Amphilochius et Zacharias Photii episcopi dixerunt: Qualem libellum facere exigimur? fidei nostrae? Et pergens Bahanes magnificentissimus patricius et praepositus dixit sanctissimis vicariis senioris Romae: Cujusmodi libellum expetitis ab illis? Sanctissimi vicarii senioris Romae dixerunt: Quem a sancta Romana Ecclesia detulimus, ut reprobent Photium, et omnia acta ejus, et anathematizent Gregorium Syracusanum, et recipiant Ignatium sanctissimum patriarcham, [Col. 0103A] et subjiciantur sub pedibus ejus, et quod sancta Romana Ecclesia exposuit per omnia faciant. Sanctissimi vicarii Orientalium sedium dixerunt: Et nos ita sapimus et ita volumus. Et pergens iterum Bahanes magnificentissimus patricius et praepositus ad episcopos Photii, dixit eis, ore proprio, sanctissimorum vicariorum vocem. Et respondit Joannes quondam episcopus Heracliae: Qui anathematizat summum sacerdotem istum, sit anathema! Zacharias, qui fuit a Photio Chalcedonensis episcopus, dixit: Nos iis quae contra [al., extra] rationem facta vel acta aut agenda sunt, parere neque disposuimus, neque volumus: et super quibus nos exigitis, quo niam novimus ea quae facta sunt, secundum nullum modum-suscipimus. Euschemo, qui fuit apud Photium [Col. 0103B] Caesareae Cappadociae episcopus, dixit: Ego iis quae per rationem non sunt acta, et qui non sectantur canones sanctorum apostolorum, et sanctarum ac universalium synodorum, non tantum si Romanus vel Hierosolymitanus sit, sed et si angelus de coelo veniat, et non conveniat sano verbo, neque pareo, neque sequor. Sanctissimi vicarii Orientalium sedium dixerunt: Quoniam nescierunt, neque intellexerunt, in tenebris ambulant (Psal. LXXXI). Bahanes magnificentissimus patricius ac praepositus dixit ad sanctissimos vicarios senioris Romae: Sanctus imperator noster vult facere allocutionem ad illos per me indignum servum suum. Sanctissimi vicarii senioris Romae dixerunt: Sicut jubet imperium ipsius. Bahanes magnificentissimus patricius et praepositus [Col. 0103C] dixit ad Photium, et ad episcopos ejus: Hortatorie vos alloquitur imperator: Homines, dicite, unde estis? de coelo estis? de abysso estis, an de terra, in qua nos degimus? et ostendite hac hora, quia sive haeresis mota est, sive schisma emersit in qualibet parte, et sensit aliquis extra quatuor patriarchia, et salvatus est? et audio vos. Hodie quatuor patriarchia, imo vero quinque, condemnatione condemnant vos; quid vobis videtur ad haec? est qui adjuvet vos? dicite. Episcopi Photii dixerunt: Canones sanctorum apostolorum et sanctorum conciliorum. Bahanes magnificentissimus patricius et praepositus dixit, jussus a Basilio amico Christi et magno imperatore, ad episcopos Photii: Dicite qui canon vos adjuvet, et ubi posuerit Dominus canones; [Col. 0103D] in Ecclesiis suis, an in aliquo alio loco; et ubi Ecclesiae sint hodie, et ubi praedicetur Evangelium: est alius locus praeter quem tenent sanctissimi isti vicarii? dicite. Photii episcopi dixerunt: Deus custodiat sanctissimum imperium vestrum; verbum petivimus impunitatis, ut diceremus negotia nostra cum fiducia, et non accepimus. Qualiter ergo habemus loqui? Bahanes magnificentissimus patricius et praepositus dixit: Sanctus imperator noster admonentis affectu ad vos dicit: Utique Deus ideo audivit deprecationem meam, et adduxit hos sanctos viros ex omnibus partibus mundi, ne quid secundum faciem fiat, sed ex aequo ponatur judicium justissimum: dicitis, Ut accipiatis verbum securitatis: et [Col. 0104A] quando quis a me tristatus vel laesus fuerit, volo ut dicatis. Idcirco sunt hic sanctissimi vicarii omnium sedium, ut quidquid habetis in justificationem vestram loquamini. Photii episcopi dixerunt: Scimus imperium sanctissimum ejus, quia neminem vult contristari; quid volumus dicere? si dixerimus justitias nostras, non fient. Bahanes magnificentissimus patricius et praepositus dixit: Propter imperatorem nostrum sanctum, nihil prohibemini; jubet enim et vult, et acquiescit ut loquamini; sed videntes judices convicia vestra, nec audire vos volunt. Photii episcopi dixerunt: Et nos judices eos non suscipimus. Bahanes famosissimus patricius et praepositus dixit: Et rejicit regula patriarchia, et irrationabiliter judicant? Amphilochius a Photio Cyzici episcopus dixit: [Col. 0104B] Irrationabilissime. Bahanes famosissimus patricius et praepositus dixit: Et extra sensum regulae ac patriarcharum suorum judicant? Photii episcopi dixerunt: Extra. Bahanes magnificentissimus patricius et praepositus dixit: Et ite ad patriarchia, et certificamini. Basilius piissimus et amicus Christi dixit: Quotquot dicitis per omnia, quod a patriarchiis venerint homines isti cum commendatitiis litteris, et non habetis aliquam ambiguitatem; suscipite illos, et quae judicantur ab ipsis: quotquot autem dubitatis ad hoc, et non habetis eos justos, neque secundum verbum patriarcharum suorum agentes; ite ad eos, et discite ab illis, et adducite etiam ad nos: imo vero, quo plus certum existat, et disponemus ita. Photii episcopi dixerunt: Nos judicium non videmus, [Col. 0104C] neque factum audivimus: et quomodo habemus sequi quod nos non vidimus? Bahanes magnificentissimus patricius et praepositus jussus ab imperatore dixit: Sanctus imperator noster dicit: Ne dicatis, fratres, quod velim vos mittere illuc, ut pereat quis vestrum: testis est Deus quoniam quem misero illo, in conspectu totius senatus et sanctae synodi dico, iterum reducam eum huc. Photii episcopi dixerunt: Hic examinentur negotia. Donatus et Stephanus et Marinus sanctissimi vicarii senioris Romae dixerunt: Ecce audivit tota sancta et universalis synodus quae ab undecima indictione beatissimus papa Nicolaus judicavit cum omnibus Occidentalibus praesulibus de Photio tyranno, et moecho, ac invasore Constantinopolitanae Ecclesiae, et de omnibus [Col. 0104D] sequacibus ejus, secundum apostolicam et canonicam auctoritatem et sententiam, quam protulit tam contra eumdem Photium, quam eos qui ex parte ipsius erant, hunc videlicet damnans, eo quod invaserit Constantinopolitanam Ecclesiam, et rejecerit ac deponere ausus fuerit atque anathematizaverit Ignatium sanctissimum patriarcham. Volumus ergo interrogare et de hoc, utquid ipse repulsus, et vinctus, ac anathematizatus, atque saecularis existens, praesumpserit etiam contra magnae ac primae sedis summum pontificem depositionem facere, et anathema dicere, ac adversus eum figmenta et praestigia componere? Quem et vindicans sanctissimus successor ejus Adrianus, misit tam ad piissimum [Col. 0105A] imperatorem, quam ad sanctissimum patriarcham Ignatium. Imploramus ut legantur primum quidem beatissimi papae Nicolai gesta et acta, sicque demum, quae a sanctissimo papa Adriano synodice celebrata sunt tam de hujuscemodi infando conciliabulo, quod ab eo factum est, quam de iterata sententia, quae data est contra eum a sanctissimo papa Adriano et sancta synodo quae ab ipso est convocata. Et post hoc jussus est Stephanus Deo amicissimus diaconus et notarius; et ascendens legit epistolam quam misit sanctissimus papa Nicolaus ad clerum Constantinopolitanum.

Nicolaus episcopus, servus servorum Dei, reverendissimis fratribus nostris archiepiscopis, metropolitis, et episcopis Constantinopolitanae sedi subjacentibus, atque universo venerabili clero Constantinopolitanorum [Col. 0105B] Ecclesiae.

Ea quae nuper apud Constantinopolim gesta sunt . . . . Reliqua vide inter epistolas Nicolai papae I, Patrologiae tomo CXXVI, col. 1067.

Et post completionem praenominatae epistolae, ascendens Theodorus devotus a secretis legit epistolam, quae delata est per Theognostum reverendissimum exarchum ad Basilium piissimum imperatorem, quae et missa fuerat ab Adriano sanctissimo papa Romano.

Adrianus episcopus, servus servorum Dei, dilectissimo filio et Christianissimo imperatori Basilio, a Deo protecto, semper Augusto.

Quoniam, tranquillissime imperator . . . Reliqua vide inter epistolas Adriani II, Patrologiae [Col. 0105C] tomo CXXII.

Deinde post hanc legit Nicephorus devotus notarius epistolam, quam misit idem sanctissimus Adrianus per jam dictum reverendissimum exarchum ad Ignatium sanctissimum patriarcham.

Adrianus episcopus, servus servorum Dei, honorabilissimo fratri et consacerdoti nostro Ignatio sanctissimo patriarchae Constantinopolitano.

Convenerat sanctitatem tuam, . . Reliqua vide ubi supra.

Sicque lecta est epistola a Leone gloriosissimo protospathario et a secretis, quae missa est ad Basilium piissimum et amicum Christi imperatorem ab Adriano papa Romano per Donatum et Stephanum [Col. 0105D] et Marinum honorabilissimos vicarios. (Haec scripta est in prima actione.) Deinde ascendens Damianus reverendissimus regius clericus et interpres legit epistolam quae ad sanctissimum patriarcham Ignatium ab Adriano sanctissimo papa missa est, quaeque allata est per jam dictos reverendissimos vicarios. (Et haec praescripta est in tertia actione.) Et post legit Thomas reverendissimus subdiaconus gesta synodi quae facta est ab Adriano sanctissimo Romanorum papa.


Allocutio papae Adriani ad concilium quod convenit contra Photium, lecta per Joannem archidiaconum sanctae Romanae Ecclesiae.

Cum debeamus, o fratres et filii dilectissimi, Dominici [Col. 0106A] agri strenui et solertes esse cultores, et spiritualibus ad purgationem ipsius coelestium praeceptorum, uti ligonibus, oportet ut si quas in eo spinas, si qua germinare venenosa conspicimus, pari labore unanimique zelo haec radicitus exstirpare studentes, arripiamus examinis rastrum, et falcem judicii concordi certamine proferamus, ne, quaeso, in nos exprobrantis affectu dicatur: Messis quidem multa; operarii autem pauci (Matth. IX). Consonanter autem, charissimi, laboremus, et in agro Dominico jugiter quidem, sed nunc potissimum operemus, quando videlicet in Ecclesia, quae apertissime Dominicus ager appellatur, auctore Photio nova praesumptio et inaudita est orta temeritas. Siquidem hic Photius, cum adhuc mundanus minister esset, genuinam quodammodo [Col. 0106B] semper invidiam adversus fratrem et coepiscopum nostrum Ignatium Constantinopolitanum patriarcham in pectore gestans; et ad praesulatus culmen non gradatim, vel sensim conscendere, sed praecipitibus eo superstite passibus transilire gestiens, semetipsum ab ejusdem beatissimi praesulis communione fecit extraneum: et per hoc ab universali Ecclesia, quae ipsi beatissimo patriarchae communicabat, se reddidit prorsus extorrem, atque inter schismaticos procul dubio constitutus, contra sacros apostolicos canones saecularibus usus potestatibus, ecclesiam Constantinopolitanam tyrannica et adulterina temeritate pervasit tandem, videlicet indebita usurpando, foras ostendens, quod intus, prohibita concupiscendo, cordis antro gerebat, et simulationis [Col. 0106C] velamine contegebat, nil esse profecto intelligi dans causam scissionis a patriarcha suo, vel desertae communionis a tota Ecclesiae, nisi pessimos anhelitus ambiendi pontificatus infulas, et sublimioris obtinendi dignitatis et potestatis habenas; quibus nimirum deinceps abusus, et repente non mente sed habitu mutatus, exsilia et diversa discrimina, sed et mortes in Christi sacerdotes et caeteros fideles, tot ac tantas intulit, ut Diocletiani saevitiam imitari per omnia videretur. Propter quae vel his similia sanctae memoriae decessor meus Nicolaus hujus apostolicae sedis antistes, fraterna victus charitate, primo quidem non solum per missos, sed et per litteras illum merito reprehendens, competenter admonuit, et nullo se pacto in ejus posse promotione [Col. 0106D] praebere consensum, scriptis idoneis patefecit. Deinde vero intuens nihil se proficere, sed magis ac magis ad ulteriora ejus extendi tyrannidem, auctoritate simul divina et apostolica fretus, sedis apostolicae, cui praesidebat, pontificum morem secutus, in promptu habens secundum Apostolum, omnem ulcisci prorsus inobedientiam (II Cor. X); hunc ad erectionem ab eo elisorum, et innumerabilium refrigerium afflictorum, regulari sententia, quia, sicut ipsi nostis, corrigere non potuit, deponendo prostravit, et anathematizando ab ordine, quem latronis more sortitus fuerat, sequestravit. Cujus rei gratia idem Photius inflammatus, non solum non est reversus ad percutientem se, nimirum qui durior [Col. 0107A] silice nec dura verbera sensit, et imitatus diabolum, nec postquam e coelo cecidit, superbire cessavit, verum etiam conventicula malignorum saepe congregans, synagogam sanguinum, cui ut princeps latronum ipse praesedit, collegit: et ante quidem, ut saevissimus patricida, patrem suum Ignatium reverendissimum patriarcham proprium perculit, et ad lucem pervenire, nisi exstinctione parentis, posse desperans, hunc instar atrocis viperae perimere crudeli morsu non metuit. Post haec vero posuit in coelum os suum, et lingua ejus transiit super terram, dum videlicet contra divinam ordinationem, coelitus in beati Petri principis apostolorum primatu dispositam, putridi gurgitis guttur aperuit, et adversus ejusdem regni coelestis clavigeri apostolicam [Col. 0107B] sedem, et praecipuam ac summam dignitatem et potestatem, linguam suam more serpentis exacuit; vitam scilicet decessoris mei beatae recordationis papae Nicolai lacessere nullo modo metuens, nec nobis, qui ejus vix digni famuli, ut non dicam sequaces, exstitimus, parcere utcunque consentiens, sed utrosque maledictis impetere, quantum in se fuit, et blasphemis inficere verbis existimans, falsitatis praestigia fingere conatus, et nescio quae Phytonica est somnia vel argumenta, compilando procul dubio, commentatus. Et certe quis ille Pater noster, vel quantus aut qualis exstiterit, omnes qui morum ejus insignia, vel virtutum tropaea recolitis, plenius agnovistis; quomodo scilicet in hujus tetri caliginoso saeculi cursu sero tandem sicut novum sidus apparuerit, quinimo quasi Phoebus in aethere [Col. 0107C] prae cunctis astris effulserit; quomodo hunc nec blanda quaeque frangere potuerint, nec aspera perturbare; quomodo etiam nec mundi principibus, Michaeli scilicet et Bardae contra justitiam faverit; quos nimirum, se murum opponens pro domo Domini, saepe redarguit, et his inique agentibus frequenter intrepide restitit. Ergo, dilectissimi fratres et filii, considerate quid super hujusmodi temeritate sit nobis agendum, vel quid de conciliabulo illo, vel profanis ipsius actis per ministerium nostrum existat fore deliberandum, quid etiam de iis qui interfuerunt, vel manu propria subscripserunt, sic ab unanimitate omnium nostrum definiendum, intente tractate, et libere singuli quae sentitis edicite. [Col. 0107D] Ego tamen pro lege Dei, pro paternis conservandis canonibus, pro veneratione apostolorum, pro privilegiis defendendis sedis ipsorum, proque sanctae mentionis decessoris mei papae Nicolai praedicanda memoria, et sequentibus actibus, atque celebrandis definitionibus, non solum varia incommoda perpeti, verum etiam more sanctorum praedecessorum meorum pontificum in promptu habeo, si necesse sit mortis sustinere discrimen.


Responsio concilii prima, quae lecta est a Gauderico honorabilissimo episcopo Veliternensium Ecclesiae.

Quia cor apostolatus vestri gratia sancti Spiritus conspicimus illustratum, repletum est gaudio os notrum [Col. 0108A] et lingua nostra exsultatione; ideoque innumeras laudes et cantica spiritalia Domino decantamus, et pontificium vestrum divinae majestati perpetuo conservandum quotidie commendamus; quia paternarum traditionum strenuus exsecutor, et sedis apostolicae privilegiorum diligens conservator, atque apostolicae memoriae decessoris vestri constitutorum ferventissimus, ut cernimus, zelator existis, et ejus quodque salutiferum et apostolicum decretum, tanquam patrum testamentum, utpote pius haeres, exsequeris. Debes enim ipsius in omnibus flagrare zelo pietatis, cujus nimirum locum possides dignitatis. Ille vero Photius, qui pro eo quod forensis et curialis reipublicae minister existens, extemplo in ecclesiae septa transcendit, et ut lupus rapax gregi non parcens, [Col. 0108B] non solum in alienorum stipendia meritorum quasi praedo saevus irrupit, verum etiam deinde in cathedra pestilentiarum [a 8Kb] sedens, tam praesulibus quam filiis Ecclesiarum longa exsilia, dira flagella, et, ut breviter omnia comprehendamus, extrema pericula, latronis instar, callide praeparavit, depositus et anathematizatus existit, concilium convocare non potuit, et damnatus alios damnare nequivit. Sicut etiam, cum sit ipse depositionis ruinae subactus, quemquam deponendi jura non possidet, et multiplicis obligationis retibus involutus, neminem quibuslibet innodandi nexibus uti facultate, patenti ratione convincitur. Ergo quia super hoc videmus impletum quod per Psalmistam canitur: Dixit injustus, ut delinquat in semetipso: non est timor Dei ante oculos [Col. 0108C] ejus. Quoniam dolose egit in conspectu ejus: ut inveniret iniquitatem suam et odium. Verba oris ejus iniquitas et dolus: noluit intelligere, ut bene ageret. Iniquitatem meditatus est in cubili suo: astitit omni viae non bonae, malitiam autem non odivit (Psal. XXXV). Succendatur sicut ignis zelus tuus, o domine beatissime papa, et accinge sicut vir lumbos tuos, et injuriam sedis apostolicae ut justus judex ulciscere. Ecce enim angelus Domini tua, ut quondam Petri (Act. XII), latera tundens, ut desidiae soporem deponas, admonet ut ad salutem gentium cum Petro surgas hortatur. Ecce alias Ananias fallax (Act. V), videlicet Photius, imo damnabilior Anania Photius comprobatur. Quapropter considera, quia si ille de proprio semel mentitus mortis poenam incurrit; quot Photius mortium [Col. 0108D] reus est qui de eo super quod jus nullum habuit, non semel, sed crebro, non unum, sed plurima falsitatis figmenta composuit? Quapropter oramus te, domine coangelice papa, ut eumdem habens spiritum fidei, eumdemque zelum pietatis, quem et patres tui ferventissimi praesules, conciliabulum cum gestis suis, quod Constantinopoli nuper adversus sedis apostolicae gremium, imo contra veritatem sub tyrannice imperante Michaele congregatum est, ita sententiae vestrae falce recidatur, ut nullum de eo monumentum, nullum remaneat omnino vestigium, sed ad sui damnationem vel exsecrationem Ariminensi synodo vel Ephesino latrocinio sit modis omnibus [Col. 0109A] comparandum. Ii vero qui vel interfuisse vel subscripsisse in eo noscuntur, nec non et ii qui vel ipsius conscripta profani conciliabuli gesta defendunt, vel quoquo modo celare conantur, iterato vinculis anathematis innodentur: et nisi propria voce ac subscriptione illa, quae in eodem latrocinio fetidis e faucibus eructata sunt, anathematizarint, nullatenus saltem inter laicos in communione catholicae et apostolicae Ecclesiae recipici mereantur. Recte namque latrocinio comparari potest, cui Photius fautor, et hujus Michael fautor, videlicet dictus Augustus, auctores et praesides ad hoc intererant ut consentientes quidem secundum animam, non consentientes secundum corpus perdere studuissent: quod plane sacerdotes Judaeorum in templo vendentes et ementes olim fecisse [Col. 0109B] feruntur, dum scilicet isto bifario genere mortis plebem Domini dissiparent; unde Dominus, domum suam speluncam latronum per hujusmodi machinamentum factam causatus, hos e templo perplexo flagello pepulit, innuens profecto non ministros suos, sed esse latrones qui non ad hoc plebibus praesunt, ut has omni studio salvent, sed ut aut spiritali aut corporali prorsus interitu perdant.


Allocutio secunda pontificis, quae lecta est per Marinum diaconum.

Quod suggessit dilectio vestra valde placet, et quod ita gerendum sit ipse quoque perpendo. Verum quia codex in quo exsecrationes illius nefandi conciliabuli scriptae sunt, quem nobis per apocrisiarios suos, [Col. 0109C] qui adsunt, tam et frater et coepiscopus noster Ignatius, quam etiam piissimus imperator Basilius destinavit, apud nos hactenus retinetur, praevidendum ducimus, quid de illo faciendum ratio dictet, vel quid agendum exempla diversa demonstrent; ego tamen illud interim recolo quod Apostolus dixit: Corrumpunt bonos mores colloquia mala (I Cor. XV); et alia Scriptura: Qui tangit, inquit, picem coinquinabitur ab ea (Eccli. XIII). Ergo quia nihil ab haereticorum vel schismaticorum pravitatum commentis codex iste actu non dissentit, nimirum qui et ab schismatico, Dioscorum in hoc imitante, Photio fictus, et totus mendaciis et perversis dogmatibus fabricatus existit; hunc aeque ut illa, perpetuo anathemati duco subdendum, et contemplantibus cunctis, [Col. 0109D] et praecipue Graecorum legatis, igni traditum, in cineres quoque conjicio redigendum; quatenus nec simpliciorum puritas illius contagione polluatur, nec fidelium mentes hujusmodi colluvione quoquo modo saucientur: a planta quippe pedis, ut ita dixerim, usque ad verticem ejus nulla est in eo sanitas. Honorandum concilium per Formosum episcopum sanctae Portuensis Ecclesiae exclamavit in haec verba: Pia consideratio summi pontificis; justa sententia universalis Ecclesiae praesulis omnibus placet: omnes ita dicimus, omnes ita volumus, omnes hoc rogamus, omnes hoc totis praecordiis consentimus.


[Col. 0110A] Allocutio tertia praefati pontificis, quae lecta est per Petrum diaconum et scriniarium.

Intolerabilis est ista praesumptio, dilectissimi, et hanc aures praecordiorum, fateor, sustinere non possunt; quis unquam vestrum tale quid, precor, audivit, vel quis hujusmodi temeritatis, saltem lectione, immensitatem invenit? Siquidem Romanum pontificem de omnium Ecclesiarum praesulibus judicasse legimus; de eo vero quemquam judicasse non legimus. Licet enim Honorio ab Orientalibus post mortem anathema sit dictum, sciendum tamen est quia fuerat super haeresi accusatus, propter quam solam licitum est minoribus majorum suorum motibus resistendi, vel pravos sensus libere respuendi: quamvis et ibi nec patriarcharum nec caeterorum antistitum [Col. 0110B] cuipiam de eo quemlibet fas fuerit proferendi sententiam, nisi ejusdem primae sedis pontificis consensus praecessisset auctoritas. Meminimus interea scriptum quod rege quondam Italiae Theodorico papam Symmachum usque ad damnationem impetere volente, et ideo quotquot potuit ex Liguria, Aemilia, Valeria, et ex diversis regionibus, et ex Sicilia insula hujus rei gratia episcopos Romam accurrere praecipiente, et his ad se venientibus dicente, plura ad se de papae Symmachi actibus horrenda fuisse perlata, et in synodi, si vera esset inimicorum ejus objectio, judicatione constare; venerabiles antistites, ipsum, qui dicebatur impetitus, debuisse synodum convocare perhibuissent, scientes quia ejus sedi primum Petri apostoli meritum, vel principatus, deinde secuta [Col. 0110C] jussionem Domini conciliorum venerandorum auctoritas, ei singularem in ecclesiis tradidit potestatem, nec ante dictae sedis antistites minorum subjacuisse judicio, in propositione simili, facile formali [a 1Kb] qua testaretur. Ad postremum vero isti ipsi venerabiles praesules, cum vidissent quod non sine sui discrimine potuissent contra caput manus suas erigere, quidquid de saepe fati Symmachi papae actibus delatum fuerat, totum Dei judicio reservarunt, ita ut singuli quique in subscriptione sua hoc patenter judicent, perhibentes [b 1Kb] : Laurentius episcopus Ecclesiae Mediolanensis huic statuto nostro, in quo totam causam Dei judicio commisimus, subscripsi; similiter Petro episcopo Ecclesiae Ravennatis, et caeteris episcopis subscribentibus. Verum si haec Photius non legit, [Col. 0110D] quia Graece forte non reperit, saltem Joannem Antiochenum episcopum in Ephesina synodo recolere voluisset, idcirco damnatum, quia Cyrillum anterioris, id est Alexandrinae sedis antistitem damnare non metuit: unde praefata universalis synodus ad Coelestinum summae sedis nostrae pontificem scribens, inter caetera dicit [c 1Kb] : Indignetur ergo tua religiositas competenter pro his quae facta sunt; si enim data fuerit volentibus licentia, et majores injuriis sedes afficere, et contra eas, in quibus non habent potestatem, contra leges, sic et contra canones proferre sententias, ibunt ad ultimam confusionem Ecclesiae res. [Col. 0111A] His ergo ita se habentibus, exempla majorum quaerantur, et secundum haec temeratores sententiae proferantur.


Suggestio concilii ad summum pontificem, quae lecta est per Benedictum notarium et scriniarium.

Qui hanc temeritatem non extrema damnatione dignam existimat, nec Evangelium legit, nec Apostolum prorsus audivit, in quorum quidem uno, dicente Domino, legitur: Non est discipulus supra magistrum (Luc. VI); in altero autem sane praecipitur, ut omnia secundum ordinem fiant (I Cor. XIV). Quomodo ergo temeratores isti non sunt facti super magistrum, quando adversus apostolicam sedem, quae caeterarum quoque sedium magistra est, etiam os injurias [Col. 0111B] evomens aperuisse probantur? Quomodo secundum ordinem omnia, juxta Pauli monita, facta sunt, quando quidem ordine praepostero, primo de secundis [a 1Kb] , et de antelato posteriores quique convicia potius quam judicia composuisse narrantur? Et praeterea sententia regularis, quae ita sensit per Africanum concilium, dicens [b 1Kb] : Unusquisque nostrum ordinem sibi decretum a Deo agnoscat, et posteriores anterioribus deferant, nec eis inconsultis aliquid agere praesumant.

Quam profecto regulam sancta tertia generalis synodus sequens Antiochenum damnavit Joannem [c 1Kb] ; quod jampridem sapientia vestra meminit; quoniam adversus potioris sedis, id est Alexandrinae, pontificem, prima sede non consentiente, ausus est proferre [Col. 0111C] sententiam. Quarta deinde magna et universalis synodus [d 1Kb] adeo hanc temeritatem exsecrata est, ut Dioscorum Alexandrinum sine restitutione damnaverit. Praesumpserat enim et ipse contra primae sedis privilegium, contraque jam memoratam regulam agens, cum esset posterior, se anteriori praeferre; et ordinem sibi a Deo decretum non recognoscens, de sedis praelatae pontifice magno, videlicet papa Leone, temere judicare: cum videlicet nec personam synodum convocandi habuerit, ut apostolicae sedis vicarii in eadem synodo protestantur: quippe qui secundum praelatum canonem, cum esset posterior, inconsulto anteriori agere aliquid praesumere non debuerit; quanto minus generalem sine ipso synodum convocare, aut, quod detestabilius est, adversus eumdem [Col. 0111D] sententiam quamlibet promulgare? Secundum hanc regulam, et ista probabilium Patrum exempla, omnes qui vel os aperire, vel manus extendere in illo nefando conventu adversus sedis apostolicae dignitatem temere praesumpserint, nulla profecto ratione poterunt exsilire condignae poenae vindictam, nisi eis divinitus inspirata vestra supernae clementiae sequax occurrat apostolica moderatio: nemo quippe fidelium in injuriam beati Petri principatus impune prorupit, in cujus videlicet contumeliam, ut sanctus Bonifacius papa scribit, quisquis insurgit, habitator [Col. 0112A] coelestium non poterit esse regnorum. Tibi, inquit, dabo claves regni coelorum (Matth. XVI); in quod nullus absque gratia janitoris intrabit; et rursus: Nemo unquam apostolico culmini, de cujus, inquit, judicio non licet retractari, manus obvias audacter intulit; nemo in hoc rebellis exstitit, nisi [qui] quasi de se voluit judicari. Verumtamen nos, domine beatissime papa et apostolice summe praesul et pontifex, omnes pro his rogamus, omnes unanimiter obsecramus, subveni miseris, erige lapsos, et resipiscentibus concede veniam et miserationem; quam non merentur, adhibe medicinam, quatenus erroris auctore, Photio videlicet amputato, caeteri sedis apostolicae circa se patula reperiant more solito viscera pietatis; ita ut si qua recte mota sit apostolicae sedis auctoritas, [Col. 0112B] vel se recognoverint, vel si ad satisfactionis plenitudinem concurrentes, omnia quae ab his male sunt gesta viva voce et praesenti subscriptione damnaverint, non sit erga eos inflexibilis miseratio, sed sit humana tantae sedis per omnia moderatio. Denique quamvis Joannes Antiochenus atque Dioscorus labia contra potioris sedis praesules aperuerint, ac per hoc ambo sententiam damnationis subierint, uno tamen horum, Joanne scilicet humane recepto, alter damnationem, quam semel meruit, non evasit; cur hoc, nisi quia ille sane resipuit, iste insane desipuit? ille post aliquantum temporis corrigi consulte delegit, iste incorrectus in finem obstinate permansit? Et certe, ut Leo egregius apostolicae sedis pontifex meminit [e 1Kb] , Dominus noster verus et bonus pastor, qui animam [Col. 0112C] suam posuit pro ovibus suis, et qui venit animas hominum salvare, non perdere, imitatores nos vult esse pietatis, ut peccantes quidem justitia coerceat, conversos autem misericordia non repellat; tunc enim demum fructuosissime fides vera defenditur, quando etiam a sectatoribus suis opinio falsa damnatur.

Hujus igitur almi beatique pontificis doctrinam beata vestra paternitas hoc circa hos poterit justum piumque tenere libramen, ut scilicet pertinaces et obstinatos justitia comprimat, resipiscentes vero atque obedientes misericordia non repellat. Verum quia quotidianis Ecclesiae negotiis apostolatus vester impeditus, requiei ferias nullas habet, de his omnibus quod sibi fuerit divinitus inspiratum tandem, [Col. 0112D] si placet, statuat, et Constantinopolitanis legatis praesentibus, manifesta promulgatione decernat, nobis subsequenter voti nostri consensum vocis et subscriptionis indicio patenter, ut convenit, ostensuris. Quibus gestis, haec summus pontifex aperiens os suum dulci est prosecutus alloquio, dicens:

In nomine Patris, et Filii, et Spiritus sancti, unius et veri Dei.

Adrianus episcopus, servus servorum Dei.

CAP. I. De profano Constantinopoli conciliabulo [Col. 0113A] congregato penitus abolendo.---Conciliabulum vanitatis a Photio, et hujus fautore, Michaele videlicet, tyrannice imperante, Constantinopoli nuper adversus apostolicae sedis reverentiam et privilegium congregatum, utpote veritatis inimicum, et omni falsitate repletum, quin et sibi consentientium animas interficiens, Ephesino latrocinio comparandum fore statuimus, et ipsius exsecranda gesta, quibuscunque habeantur monumentis inserta, summi judicis Domini nostri Jesu Christi sanctorumque apostolorum principum Petri et Pauli, nostraeque mediocritatis auctoritate, penitus abolenda decernimus; ita ut igni voranda tradantur, et anathemate perpetuo percellantur. Similiter de caeteris scripturis, quae, viris jam nominatis auctoribus, contra eamdem sedem [Col. 0113B] tempore diverso sunt editae, gerendum modis omnibus definimus.

CAP. II. De conventiculis contra Ignatium patriarcham collectis similiter abolendis.---Pari etiam modo de conventiculis ab eisdem viris, Michaele scilicet imperante, seu Photio Constantinopolitano invasore, bis adversus fratrem et coepiscopum nostrum Ignatium factiose collectis, deliberamus, haec videlicet tanquam parricidalia medullitus exsecrantes.

CAP. III. De Photio invasore iterato damnato.---Photium, qui, licet sit a decessore meo et a nobis pro criminibus ante patratis jure damnatus et anathematizatus, nunc tamen quia recentioribus excessibus priores iniquitates valde transcendit, et ponens in coelo os suum adversus veneranda sedis apostolicae [Col. 0113C] privilegia nova temeritate prorupit, dum scilicet ordinationi supernae, in beati Petri apostoli principatu dispositae, resistere minime formidavit, et in cathedra non sanitatis, sed pestilentiae sedens, congregavit conventicula de sanguinibus, cum videlicet sibi faventium simpliciorum animas interfecit, et utpote inventor mendacii, et fabricator perversorum dogmatum, non nisi falsitatis praestigia, et omnis mendacii figmenta solito more congessit, atque tam contra decessorem meum sanctae recordationis papam Nicolaum, quam etiam contra nos, ac per illum, in apostolicum culmen nec iniqua garrire fauce trepidavit, nec manus obvias, quod nemo unquam praesumpsit, audacter extendere formidavit, apostolicae auctoritatis censura iterato damnamus, et pro his [Col. 0113D] specialiter anathematis nexibus innodamus, hunc scilicet cum Dioscoro, cujus in hoc imitator exstitit, merito sociantes, et sanctae magnae Chalcedonensi synodo, in tam pernicioso puniendo praesumptore, per omnia concordantes. Sane si viva voce, ac proprio scripto, nobis in omnibus, quae tam per nos quam per decessorem meum statuta sunt obedire spoponderit, et praedicti profani conciliabuli, ad satisfactionem poenitentiae motus, gesta damnaverit, laicae communionis ei gratiam non negamus.

CAP. IV. De consentientibus praedicto conciliabulo, et de imperatoris Basilii mirandis praeconiis.---De iis vero qui eidem impio conciliabulo consenserunt vel subscripserunt, si decreta decessoris mei secuti fuerint, [Col. 0114A] et ad reverendi patriarchae Ignatii communionem repedaverint, atque idem conciliabulum anathematizaverint, atque monumenta illius vel exemplaria inventa cremaverint, ecclesiae communione fruantur; alias autem ne hac digni reperiantur. Sane filium nostrum Basilium, clementissimum et orthodoxissimum imperatorem, quia et illius nomen in ejusdem profani conciliabuli gestis, ut ipsius et sanctissimi Ignatii patriarchae legatorum relatione didicimus, falso ascriptum est, et in omnibus eum apostolicae sedis constitutionum diligentissimum conservatorem esse cognovimus; non solum ab omni sinistra sententia extraneum reddimus, verum etiam inter catholicorum et piorum Augustorum numerum et nunc recipimus, et, si sic perseveraverit in finem, [Col. 0114B] recipiendum statuimus.

CAP. V. De iis qui gestorum illius conciliabuli scripta non produnt sed defendunt.---Ergo quandiu post notitiam hujus apostolicae sanctionis sibi perlata monumenta vel exemplaria gestorum ipsius exsecrandi conciliabuli penes se quisquam retinens celaverit vel defenderit, et non potius propalaverit, vel igni tradiderit, tandiu anathemate constrictus communionis Christi munere careat; quinimo, si clericus est, qui postmodum haec vel celare vel defendere convictus fuerit, gradum quo potiebatur amittat: similiter et de illo statuimus qui haec occultare putatur, et ipse hinc impetitus nec respondere, nec decretis apostolicae sedis in hac parte parere consenserit, quae non solum de Constantinopolitanis, [Col. 0114C] sed et Alexandrinis, Antiochenis, Hierosolymitanis, atque de omnibus omnino fidelibus apostolica sanctione decernimus.


Subscriptio papae Adriani.

Adrianus episcopus, servus, etc., catholicae et apostolicae Romanae Ecclesiae, his sententiis nostris a nobis promulgatis, sicut superius legitur, manu propria subscripsi.

Joannes archiepiscopus Pergae Pamphyliae, apocrisiarius sanctissimi Ignatii patriarchae Constantinopoleos, locum et personam ejus retinens, et totius sanctae synodi quae sub ipso est, propositis sententiis conscripsi, et subscripsi manu propria.

Joannes sanctae Fanensis Ecclesiae episcopus, sententiis [Col. 0114D] his quae a nobis promulgatae sunt, sicut superius legitur, consensi, et manu propria subscripsi.

Joannes episcopus sanctae Forosemproniensis Ecclesiae similiter subscripsi.

Dominicus episcopus sanctae Eugubiensis Ecclesiae similiter subscripsi.

Gerardus episcopus sanctae Lucarum Ecclesiae similiter subscripsi.

Petrus episcopus sanctae Gavensis Ecclesiae similiter subscripsi.

Joannes episcopus sanctae Falaritanae Ecclesiae similiter subscripsi.

Sergius episcopus sanctae Sabinensis Ecclesiae similiter subscripsi.

[Col. 0115A] Bonifacius episcopus sanctae Bleranensis Ecclesiae similiter subscripsi.

Hildericus episcopus sanctae Tudertinensis Ecclesiae similiter subscripsi.

Joannes episcopus sanctae Ferentinensis Ecclesiae similiter subscripsi.

Stephanus episcopus sanctae Nepesinae Ecclesiae similiter subscripsi.

Hildeprandus episcopus sanctae Berolanensis Ecclesiae similiter subscripsi.

Florus episcopus sanctae Manturianensis Ecclesiae similiter subscripsi.

Donatus episcopus sanctae Ostiensis Ecclesiae similiter subscripsi.

Gandericus episcopus sanctae Belliternensis Ecclesiae [Col. 0115B] similiter subscripsi.

Formosus episcopus sanctae Portuensis Ecclesiae similiter subscripsi.

Crescentinus episcopus sanctae Cerensis Ecclesiae similiter subscripsi.

Petrus episcopus sanctae Ternensis [al., Perusinae] Ecclesiae similiter subscripsi.

Abinus episcopus sanctae Anianensis Ecclesiae similiter subscripsi.

Adoaldus episcopus sanctae Balneoregiensis Ecclesiae manu propria subscripsi.

Joannes episcopus sanctae Triumtabernensis Ecclesiae similiter subscripsi.

Leo episcopus sanctae Alatrinensis Ecclesiae similiter [Col. 0115C] subscripsi.

Stephanus episcopus sanctae Gallisanae Ecclesiae similiter subscripsi.

Paulus episcopus sanctae Albanensis Ecclesiae similiter subscripsi.

Martinus episcopus sanctae Narniensis Ecclesiae manu propria subscripsi.

Joannes diaconus locum retinens episcopatus Urbinensium Ecclesiae similiter subscripsi.

Petrus episcopus sanctae Senogalliensis Ecclesiae similiter subscripsi.

Joannes episcopus sanctae Signiensis Ecclesiae similiter subscripsi.

Josephus episcopus sanctae Pensauriensis Ecclesiae similiter subscripsi.

[Col. 0115D] Stephanus episcopus sanctae Suanensis Ecclesiae similiter subscripsi.

Georgius archipresbyter sanctae Romanae Ecclesiae tituli sancti Laurentii, qui appellatur Lucinae, his sententiis a nobis promulgatis, sicut superius legitur, consensi et manu propria subscripsi.

Romanus presbyter sanctae Romanae Ecclesiae tituli sanctorum Joannis et Pauli similiter subscripsi.

Maio presbyter sanctae Romanae Ecclesiae tituli sancti Cyriaci similiter subscripsi.

Petrus presbyter sanctae Romanae Ecclesiae tituli sancti Chrysogoni similiter subscripsi.

Ursus presbyter sanctae Romanae Ecclesiae tituli sanctae Pudentianae similiter subscripsi.

[Col. 0116A] Romanus presbyter sanctae Ecclesiae Romanae tituli sancti Sixti similiter subscripsi.

Joannes presbyter sanctae Romanae Ecclesiae tituli sanctae Priscae similiter subscripsi.

Joannes presbyter sanctae Romanae Ecclesiae tituli sancti Eusebii similiter subscripsi.

Leoninus presbyter sanctae Romanae Ecclesiae tituli quatuor Coronatorum similiter subscripsi.

Joannes archidiaconus sanctae apostolicae sedis his sententiis a nobis promulgatis sicut superius legitur, consensi, et propria manu subscripsi.

Leontius diaconus sanctae apostolicae sedis similiter subscripsi.

Leo diaconus sanctae apostolicae sedis similiter subscripsi.

[Col. 0116B] Marinus diaconus sanctae apostolicae sedis similiter subscripsi.

Petrus diaconus sanctae apostolicae sedis similiter subscripsi.

Et post haec ascendens Niceta Deo amicissimus archidiaconus et notarius legit commonitorium sermonem ad Photium et partem ejus a voce sanctissimorum vicariorum senioris Romae: Jam manifestum est, o dilectissimi fratres et consacerdotes, in praecedenti actione hujus sanctae ac magnae synodi, quomodo admonitus sit Photius forensis et curialis, et pervasor Constantinopolitanae Ecclesiae, ut poneret cervicem suam, et verbo et scripto pronuntiaret peccatum suum, et anathematizaret quae inique acta et scripta sunt ab eo bis contra Ignatium [Col. 0116C] patriarcham suum, et profiteretur nullam machinationem in eum vel commotionem se ultra facturum, sed hunc ut verum pontificem suum cum magna reverentia suscepturum, apostolicaeque sedis decreta, tam de se quam de Ignatio patriarcha prolata, honorabiliter amplexurum. Et quoniam in his omnibus videmus eum non obedire, sed obturare aures suas ut aspidis surdae, idcirco non patimur taceri sententiam a beatissimo papa Romano Nicolao ab indictione undecima contra eum prolatam, et nunc iterum pronuntiatam per successorem ejus Adrianum sanctae Romanae Ecclesiae praesulem, cujus nunc nos famuli ejus locum tenemus in hac honoranda synodo, quae per jussionem sanctorum et a Deo protectorum imperatorum, Basilii scilicet et [Col. 0116D] Constantini, in hac a Deo conservanda regia urbe congregata est, non in subversionem judicii quod de eo factum est in Romana Ecclesia, sed propter elationem sensus ejus, quam in pectore suo obstrusam conspicimus; et quia neque in communionem cum orthodoxis in Ecclesia Dei esse desiderat, propterea proferendam esse iterum super eum anathematis sententiam duximus.

Et post haec ascendens Stephanus Deo amabilissimus diaconus et notarius, legit acclamatorium Ignatii sanctissimi patriarchae sermonem.


Acclamatio Ignatii sanctissimi patriarchae ad sanctam synodum.

Fratres sancti et filii dilecti, rogo vos ergo humilis [Col. 0117A] pontifex vester considerare et conspicere completum esse maxime nunc eloquium Scripturarum, quod perhibet: Aspicite ad antiquas generationes, et videte, quis credidit Domino, et confusus est; vel quis permansit in timore illius, sed is despexit eum (Psal. XXXIII). arbitror enim quod nequaquam ignoretis vos qui nobis praesentes estis, et propter Dominum hic congregati consistitis, sed nec totus quadratus orbis, quae in me acta sunt et patrata. Omnes namque norunt quae et quanta perpessus fuerim ab imperatore injusto, et revera juveni, et per illud tempus praevalente Barda, scholarium domestico, et pravissimo viro, una cum tunc quasi altero principe sacerdotum Caipha et Anna; nam et illorum isti habebant propositum, cujus non mos gradui, sed gradus mori [Col. 0117B] creditus est, quemadmodum alicubi fatur ille qui a theologia sortitus est nomen: finxerunt enim recentem sanctum, et reverendissimum nominaverunt, nihil scientem, neque verentem, neque gradus dignum aliquid afferentem, praeter solummodo velle: sed pariter cum potentia maligni desiderii etiam sapientiorem semet omnibus existimans, per fenestram intravit in caulam ovium, et rapuit aliena, male sciens et sentire, a tyrannica mente sublatus; propterea dictum est ei illud David sacrati psalmographi melos: Ecce homo, qui non posuit Deum adjutorem suum, sed speravit in multitudine divitiarum suarum, et praevaluit in vanitate sua. (Psal. LI.) Et ideo destruxit eum Deus in saeculum, et in saeculum [Col. 0117C] saeculi. Misericors enim et omnipotens Deus, erecto alio principe, Dei cultore, recte sapiente, recte sciente, justitiam desiderante, divina exquirente et meditante in lege Dei sui die ac nocte, eum quidem, qui recedens erat, utpote alium quemdam recens formatum secundum fabulas [a 1Kb] gigantem, Photium videlicet, inconsideratum et inordinatum virum, qui a sancta Romanorum Ecclesia tabellarius nuncupatur, per pietatem justissimi imperatoris expulit, et a pontificali sede removit, humilitatem nostram, multas et diras tribulationes et poenas et exsilia perpessam, assumpsit, et revocavit ad proprium thronum et utrique quae digna fuerunt distribuit. Haec vero facit sapientissimus et a Deo munitus imperator noster, definitiones et regulas [Col. 0117D] sequens beatissimi papae Nicolai senioris Romae, quas ille synodico promulgavit, et per proprias epistolas Constantinopolim destinavit. Quoniam vero, universali paci consulens, piissimus et prudentissimus imperator noster multam habuit curam et sollicitudinem colligendi sanctissimos vicarios et cunctis aliis patriarchalibus sedibus, et synodum universalem celebrandi, ad exhibitionem et satisfactionem perfectam, veritate sibi cooperante, Omnipotentis providentia, in finem prosperum adduxit consilium suum; et nunc videtis hos praesentes sanctae huic [Col. 0118A] universali synodo et sapientia et gratia Dei plenos, atque opere et sermone decoratos et refulgentes. Ergo quoniam quae desideraverunt audire et videre multi reges et principes, et non viderunt, vos nunc videtis et auditis, atque ante oculos vestros habetis propositos, hos videlicet sanctissimos et sapientissimos vicarios, qui ex finibus orbis terrae profecti sunt, glorificate benignum et misericordem Deum, qui prospere direxit imperatorem nostrum piissimum ad hujusmodi bonorum impletionem. Et nemo illi molestus quoquo modo sit in ecclesiasticis negotiis, dicens male ac inconvenienter: Ego quidem sum Pauli, ego autem Cephae, ego vero Apollo (I Cor. I), et audeat dividere Christum, et dividatur a Christo, et decidat a regno ejus, atque privetur aeterna vita. [Col. 0118B] Sed venite omnes simul, state nobiscum, et utpote unius existentes pastoris et unius ovilis, unum Deum et trium personarum Dominum collaudemus concorditer et magnificemus, quia eum decet gloria in saecula saeculorum. Amen.

Continuo vero post haec idem Stephanus diaconus et notarius fecit anathematismum Photii, et sequacium, et cooperatorum ejus, ita se habentem [b 1Kb] : Photio curiali et invasori anathema! Photio saeculari et forensi anathema! Photio neophyto et tyranno anathema! Photio schismatico et damnato anathema! Photio moecho et parricidae anathema! Fabricatori mendaciorum anathema! Inventori perversorum dogmatum anathema! Photio novo Maximo [Col. 0118C] Cynico anathema! Novo Dioscoro anathema! Novo Judae anathema! Omnibus sequentibus et fautoribus ejus anathema! Gregorio dudum episcopo Syracusano anathema! Eulampio deposito et schismatico anathema!

Et post haec omnia, laudes dixit Stephanus diaconus sanctae Constantinopoleos Ecclesiae et notarius, egresso Photio: Multos annos imperatorum Basilii et Constantini ac Leonis! Magnorum principum et imperatorum multos annos! Orthodoxorum imperatorum multos annos! Erectorum ecclesiarum multos annos! Liberatorum Christianorum multos annos! Quia stupratores perfodit, quia seniores libidinosos et mentientes occidit, quia synodice patriarchas falsos abjecit, novo Constantino multos annos! [Col. 0118D] Novo Theodosio multos annos! Eudoxiae piissimae Augustae multos annos! Novae Judith multos annos! Novae Helenae multos annos! Novae Pulcheriae multos annos! Nicolai beatissimi papae Romani aeterna memoria! Novi Phinees aeterna memoria! Novi Danielis aeterna memoria! Novi Martini aeterna memoria! Adriani sanctissimi papae Romani multos annos! Interemptoris novi Simonis multos annos! Percutientis novum mendacem Ananiam multos annos! Novi Coelestini multos annos! Ignatii sanctissimi patriarchae Constantinopoleos multos annos! [Col. 0119A] Novi Athanasii multos annos! Novi confessoris Pauli multos annos! Novi Flaviani multos annos! Novi Anatolii multos annos! Sanctissimorum et orthodoxorum patriarcharum Orientis aeterna memoria! Donati et Stephani et Marini sanctissimorum vicariorum senioris Romae multos annos! Thomae sanctissimi metropolitae Tyri et vicarii Antiochiae multos annos! Heliae sanctissimi syncelli et vicarii Hierosolymorum multos annos! Sacri Senatus multos annos! Sanctae ac universalis synodi aeterna memoria! Multos annos imperatorum, multos annos!


Versus iambici apud Graecos pro acclamatione concilii.
[Col. 0120A]
Photius qui pridem insuperabilem petram
Fraudibus malignis conturbavit insipienter,
Pellitur nunc ut atrocissima fera
A thalamo casto, et venerabilibus templis,
Satanae pessimo, miserrimisque tenebris
Bene praemissus, et passus digne
A judicibus recte sentientibus atque sanctis,
Beatissimo videlicet Nicolao,
Adrianoque divino papa Romano,
Et Ignatio martyrium passo,
Et tribus reliquis sedibus orientis
Orthodoxis et sapientibus valde.



ACTIO OCTAVA.
[Col. 0119]

[Col. 0119B] In nomine Domini et Dominatoris omnium Jesu Christi veri Dei et Salvatoris nostri, imperii a Deo coronatorum et tranquillissimorum dominorum nostrorum, Basilii quidem anno tertio, Constantini vero filii ejus anno secundo, perpetuorum Augustorum, indictione tertia, Nonis Novembribus: propositis pretiosis et vivificis lignis, et intemeratis salutis nostrae Evangeliis; praesidente autem eodem piissimo et amico Christi Basilio in dextera parte magni nominis templi magnae ecclesiae, et sancta et universali synodo, id est, Donato Deo amabili episcopo Ostiensi, et Stephano Deo amabili episcopo Nepesino, atque Marino reverendissimo diacono sanctae Romanae Ecclesiae, locum tenentibus Adriani sanctissimi papae Romani, et Ignatio sanctissimo patriarcha [Col. 0119C] Constantinopoleos, et Thoma sanctissimo metropolita Tyri, locum tenente throni Antiochiae, et Helia Deo amicissimo presbytero et syncello, locum tenente throni Hierosolymorum: praesente quoque simul et sacro senatu, hoc est Theodoro magnificentissimo patricio et magistro, Christophoro magnificentissimo patricio et magistro, Leone magnificentissimo proconsule ac patricio, Hemerio magnificentissimo proconsule ac patricio, Stephano magnificentissimo patricio ac sacellario, Leone magnificentissimo proconsule et patricio, Marino magnificentissimo proconsule et patricio, Theophilo magnificentissimo proconsule et patricio, Tarasio magnificentissimo proconsule et patricio, Paulo magnificentissimo patricio et eparcho, Barbatio magnificentissimo patricio, [Col. 0119D] Leone magnificentissimo patricio et domestico excubitorum, Manuele magnificentissimo patricio, Theophilacto magnificentissimo patricio, Petronate magnificentissimo patricio, Manuele magnificentissimo patricio: sed et considentibus Deo amabilissimis metropolitis; aio autem, Basilio Deo amabilissimo metropolita Ephesi, Theodulo Deo amicissimo metropolita Ancyrae, Barnaba Deo amicissimo metropolita Cyzici, Nicephoro Deo amicissimo metropolita Nicaeae, Nicephoro Deo amicissimo [Col. 0120B] metropolita Amasiae, Niceta Deo amicissimo metropolita Athenarum, Theodoro Deo amicissimo metropolita Cariae, Metrophane Deo amicissimo metropolita Smyrnadensium, Basilio Deo amicissimo metropolita Antiochiae, Theophylacto Deo amicissimo metropolita Iconii, Theodoro Deo amicissimo archiepiscopo Thessalonicensium, Ignatio Deo amicissimo metropolita Hierapoleos, Hilarione Deo amicissimo metropolita Corinthi, Euthymio Deo amicissimo archiepiscopo Catanae, Gregorio Deo amicissimo metropolita Iperii, Photio Deo amicissimo archiepiscopo Nacoliae, Stephano Deo amicissimo archiepiscopo Cypsallorum, Basilio Deo amicissimo archiepiscopo Misthiae, Theophane Deo amicissimo archiepiscopo Selgae, Paulo Deo amicissimo archiepiscopo [Col. 0120C] Apamiae, Joanne Deo amicissimo archiepiscopo Potii, Athanasio Deo amicissimo archiepiscopo Magnesiae, Theodoro Deo amicissimo episcopo Sinopae, Eustachio Deo amicissimo episcopo Aemoniae, Theocleto Deo amicissimo episcopo Lacedaemoniae, Nicephoro Deo amicissimo episcopo Hiacynthi, Euthymio Deo amicissimo episcopo Mosbynorum, Basilio Deo amicissimo episcopo Pyrgii, Georgio Deo amicissimo episcopo Hylii, Petro Deo amicissimo episcopo Troadis, Leone Deo amicissimo episcopo Daphnusiae, Niceta Deo amicissimo episcopo Photiae, Basilio Deo amicissimo episcopo Cratiae, Damiano Deo amicissimo episcopo Melitopoleos, Theophane Deo amicissimo episcopo Trallae, Leone Deo amicissimo episcopo Neapoleos, Joseph Deo amicissimo [Col. 0120D] episcopo Palaeorum et Georgio Deo amicissimo episcopo Adraniae. His ita convenientibus, jubente Basilio Christi amico et magno imperatore, stans in medio Bahanes magnificentissimus patricius et praepositus dixit: Propter multam versutiam et malitiam, praecedentibus temporibus subscripsit sacerdotium et senatus et tota civitas in causis injustis, quas noluerunt: hodie autem vult divinitus gubernatum imperium nostrum, intuens in misericordiam Dei benignissimi et compatientissimi, manibus vestris [Col. 0121A] eas incendi, et sperat in miserationem ejus, et in sanctas orationes vestras, quod ignoscatur omni homini ignorantiam haec, tam a sancta catholica Ecclesia, quam a sacro senatu, et tota civitate nostra, simul et caeteris regionibus.

Quid ergo videtur sanctitati vestrae? placet hoc Deo, et vobis? Donatus sanctissimus episcopus Ostiensis, et Stephanus sanctissimus episcopus Nepesinus, et Marinus Deo amicissimus diaconus, sanctissimi vicarii senioris Romae dixerunt: Deus conservet Christi amicissimum imperatorem per multos annos, qui gubernat Ecclesiam ejus; dedit enim ei Deus gubernationem totius mundi, et exaudivit vocem et deprecationem spiritalis patris sui papae Adriani per epistolam quam misit ille, et hodie [Col. 0121B] adimplet desiderium Ecclesiae, sicut nuntiavit ei. Custodiat Deus imperium ejus multis annis ad mundanam gubernationem; quia dirupit vincula chirographorum quae ab inimicis Dei exquisita sunt contra omnem Ecclesiam. Bahanes magnificentissimus patricius et praepositus dixit: Sanctus imperator noster Deo amicabiliter jubet dicere ad vos episcopos qui fecistis injusta chirographa: Quis infirmatur, et ego non infirmor? (II Cor. I.) Languor et dolor vester meus est; et ideo consilium do ut quae male a vobis et vi acta sunt, incendantur et exterminentur, non solum sensibiliter, sed providentia Dei, etiam intelligibiliter. Deo amicissimi episcopi dixerunt: Hodie completur sub a Deo muniendo imperatore nostro divinae scripturae sermo, qui dicit: [Col. 0121C] Dissolve omnem colligationem iniquitatis, et obligationes violentorum contractuum, et evelle omnem scripturam injustam (Isa. LV). Pro quibus dei Deus mercedem animarum nostrarum et corporum Christi amico imperatori, et conservet imperium ejus per multa annorum curricula, donans ei etiam coeleste imperium. Et jubente Basilio Christi amico et magno imperatore, positum est in medio synodi vas aeneum ad id aptum, plenum igne, et delati sunt in marsupio a Theophylacto reverendissimo diacono et referendario [a 1Kb] omnes tomi chirographorum qui exacti sunt a Photio, ab omni sacrato catalogo, et ordine clericorum, tam magnae Ecclesiae, quam earum quae foris sunt: quamque etiam a magnis, et parvis, et omnibus senatoriae dignitatis, et cunctis aliis, tam illustribus [Col. 0121D] quam ignobilibus, atque iis qui in omni arte ac disciplina et diverso studio esse videbantur, usque ad pellarios, et pisces vendentes, et lignarios, et acus facientes: insuper et libri qui ficte conscripti sunt contra beatissimum Nicolaum papam, et gestorum relationes ac synodos quae contra sanctissimum patriarcham Ignatium factae sunt a Photio. Et accipiens Georgius reverendissimus orphanotrophus singulos libellos et tomos tribuit hominibus utrorumque sanctissimorum vicariorum, qui miserunt omnia in [Col. 0122A] ignem, et cremata sunt, et redacta in nihilum. Basilius amicus Christi et magnus imperator dixit ad sanctissimos vicarios senioris Romae: Imperio nostro jubente, adduxerunt falsos vicarios, quos Photius protulit contra beatissimum papam Nicolaum; quid ergo videtur sanctitati vestrae de illis? Sanctissimi vicarii senioris Romae dixerunt: Ingrediantur sanctam et universalem synodum. Et intrantibus eis, interrogavit Bahanes magnificentissimus patricius et praepositus Petrum monachum: Haec jubet sanctus imperator noster, et tota sancta synodus, interrogari te, Qui es et unde venis? et quid dicis? et quod est opus tuum quod egisti? inventus es in concilio quod fecit Photius contra beatissimum papam Nicolaum, aut dedisti libellum contra eum? [Col. 0122B] Petrus dixit: Neque praesens illic inventus sum, neque hanc conscriptionem novi; etenim nunquid ego solus Petrus sum in hanc urbem a Roma ascendens? Alii dena millia ascenderunt Petri; verumtamen legatur iste libellus meus quem defero, et hic manifesta faciet quae mea sunt. Et accipiens Gregorius devotus notarius divinorum secretorum legit:


Libellus apologeticus Petri monachi.

Quoniam exiguitatem nostram quidam vestrum opinati sunt adversus sanctam Romanam Ecclesiam libellum dedisse, propterea quia mentio nostra in divulgata conscriptione continebatur, hujus rei gratia imperatoribus rationem redditurus veni, sed et in conspectu vestrae reverentiae saepe innocentem [Col. 0122C] exhibens, rursus et nunc de eadem interrogatus causa, eamdem ipsam quam tunc immutabiliter profero vocem: quod neque libellum dedi, neque imperialibus auditibus molestiam intuli, sed neque synodo congregatae, si tamen congregata est, praesto repertus sum; et profecto confitebuntur ii qui nomen meum inseruerunt hujusmodi scriptis. Haec est fiducialis satisfactio mea ad eos qui me dijudicant, et hanc dabo multa confidentia cum munda conscientia, quotiescunque interrogatus exstitero; sed vestrae virtutis claritatem obsecro ut saltem amodo dimittatis me multum fatigatum, precibus vobis oblatis, remeare ad apostolorum vestigia; etenim jam usque, reor, placet sapientibus proceribus matris vestrae deprecationibus inclinare [Col. 0122D] auditum, ut per occasionem redeundi, attrahar in ea [b 1Kb] cooperentur animae meae salutem.

Et post lectionem, sanctissimi vicarii senioris Romae dixerunt: Ecce per libellum audivimus quid dixerit iste; alii vero qui illic stant quid dicunt? Bahanes magnificentissimus patricius et praepositus dixit ad Basilium falsum vicarium: Imperator noster sanctus, cum sanctissimis vicariis, et sacro senatu, et sancta synodo, jubet interrogare te. In falso libro jacet nomen tuum, dic ergo tu; dedisti [Col. 0123A] libellum contra Romanam Ecclesiam? sic se veritas habet? Basilius dixit. Absit. Bahanes magnificentissimus patricius et praepositus dixit: Et anathematiza et eum qui dedit, et qui scripsit. Basilius dixit: Is qui dedit libellum contra Romanam Ecclesiam anathema sit. Deinde iterum interrogatus est Basilius: Unde es? Basilius dixit: A sancta civitate veni. Basilius amicus Christi et magnus imperator dixit ad Heliam sanctissimum vicarium Hierosolymorum: Cognoscis eum? Helias sanctissimus syncellus et vicarius Hierosolymorum dicit: Etiam, cognosco eum. Jubente vero Basilio piissimo et magno imperatore, Bahanes magnificentissimus patricius et praepositus dixit ad Basilium falsum vicarium: Dic, quamobrem ingressus es Constantinopolim? [Col. 0123B] pro qua causa? et quis te misit illic? Basilius dixit: A Tripoli intravi Romam causa orationis, et infirmatus sum in via, et intravi in Venetiam ut transirem; et veni huc sub papa Benedicto, et feci menses viginti; et non habui quomodo dispensarer; et anno quando exivit patriarcha de throno suo descendi iterum sub domino Nicolao; habeo octo annos, et iterum reversus sum huc. Interrogatus est iterum: Non dedisti libellum? Basilius dixit: Ne faciat Deus; nunquid enim familiaris fui Nicolai? Deinde, jubente Basilio amico Christi et magno imperatore, interrogatus est Leontius falsus vicarius Alexandriae per Bahanem magnificentissimum patricium et praepositum: Quomodo inventus es in loco vicarii in ficte composito libro a Photio contra beatissimum [Col. 0123C] papam Nicolaum? Leontius dixit: Dedit mihi auctor et senior antistes meus litteras ad imperatores nostros sanctos, neque vicarius sum, neque habeo aliquid in rebus istis, Bahanes magnificentissimus patricius et praepositus dixit: Jubente Basilio amico Christi imperatore ad sanctam synodum: Quid vobis videtur de his? quemadmodum is, qui primum locutus est, omnem ignorantiam insinuavit, et ita et hic; homines sunt negotiatores, et aliquid nesciunt, nec vicarii facti sunt; sed Photius finxit ut voluit et sermones et personas, Sanctissimi vicarii senioris Romae dixerunt ad falsos vicarios: Facite libellos, et anathematizate eos qui fecerunt libros illos, ut suscipiamini in communionem. Leontius dixit: Neque scripsi in libro hoc, neque cognosco [Col. 0123D] eum. Sancta synodus dixit: Anathematizate qui fecit eum, et conscripsit eum. Falsi vicarii dixerunt: Habet [a 1Kb] anathema qui cooperatus est in libro isto. Senatus dixit: Quoniam non vultis anathematizare, apparet quia comparticipes ejus estis, ut aut anathematizemini et ipsi, aut tradamini legibus. Sanctissimi vicarii senioris Romae dixerunt: Quoniam non patiuntur anathematizare qui fecit malum hoc, quemadmodum scripsit sanctissimus Adrianus papa ad piissimum imperatorem, tradantur nobis, et descendant nobiscum Romam. Leontius dixit: Anathema et illi, et ei qui scripsit eum. Basilius dixit: Anathema ei qui dedit libellum contra papam [Col. 0124A] Nicolaum. Bahanes magnificentissimus patricius et praepositus dixit: Imperator noster sanctus admonens, et consilium dans, dicit ad sedentes in hac synodo, et stantes, et ad universum communem populum: Videte, qualiter apparet veritas, et lux in tenebris lucet, et non comprehenditur ab eis; mendacia et seductio quomodo apparent? et quomodo crevit veritas hodie? quisquis habet scandalum in anima sua, accedat ad sanctam Ecclesiam Dei; neque enim habet occasionem qualemcunque. Sic operatur sanctum imperium nostrum, ut excludat omnem occasionem, ut non habeatis cras excusationem. Sancta synodus: Deus conservet piissimum imperatorem. Interrogati sunt metropolitae qui subscripti erant in libro illo, de propriis scriptionibus quae [Col. 0124B] erant in libro: Vestrae sunt hae subscriptiones? Et dixerunt omnes: Absit. Sanctissimi vicarii senioris Romae flagitaverunt Basilium Christi amicum et magnum imperatorem, ut legeretur canon sancti Martini papae Romani, quem deprompsit de omni falso vicario. Et accipiens Stephanus Deo amicissimus diaconus et notarius, legit hunc canonem in audientiam omnium.


Caput XX concilii Lateranensis.

Si quis, secundum sceleratos haereticos, quomodocunque, aut verbo, aut tempore, aut loco terminos transmittens illicite, quos posuerunt firmius sancti catholicae Ecclesiae Patres, et sanctae et universales quinque synodi, novitates temere adinvenire, [Col. 0124C] et fidei alterius expositiones, aut typos, aut leges, aut definitiones, aut libellos, aut relationes, aut epistolas, aut subscriptiones, aut testimonia falsa, aut synodos, aut actus monumentorum, aut ordinationes vacuas et ecclesiasticae regulae incognitas, aut loci servatores, id est vicarios incongruos et sine regula et compendiose dicere, si quid aliud impiissimis haereticis consuetum est agere per diabolicam operationem, tortuose et callide agit contra pias orthodoxorum catholicae Ecclesiae, id est paternas ejus et synodales praedicationes ad peremptionem [al., eversionem] sincerissimae in Dominum nostrum et Deum Jesum Christum confessionis, et usque in finem sine poenitentia permanet; haec impie agens hujusmodi, in saecula saeculorum [Col. 0124D] sit condemnatus, et dicat omnis populus: Fiat, fiat.

Et post completionem canonis, surgens Metrophanes Deo amabilis metropolita Smyrnae, allocutus est voce grandi in audientiam synodi ita: Veritas est pecunia [Graece ] cunctis aliis rebus validior et fortior atque robustior: veritas est pecunia intractabilis, et omnibus hominibus ineluctabilis; veritas est omnia vincere, et valde competenter; est enim, exstat veritas, et rursus veritas exstat, est; hujusmodi namque verissimam opinionem approbat etiam Christus omnium nostrum Salvator et Dominus, atque principale et Verbum Dei ac Patris utroque [Col. 0125A] se vocabulo nominans. Denique cum olim Deus loquens Moysi salutis exponeret leges et jura, sciscitanti ei, et diligenter interroganti, quod esset nomen ejus, dicit ad eum: Ego sum qui sum (Exod. III). In novissimis autem temporibus incarnatus propter ineffabilem misericordiam, et factus secundum nos, propter nos homo, ita dicit: Ego sum vita et veritas (Joan. XIV). Igitur veritas est cunctis aliis justior pecunia, et omnibus ineluctabilis, et sola quae vincat omnia. Cujus et ipse amator factus, amice Christi domine, triumphator et victor contra mendacium hodierno die apparuisti, et ab ipsa veritate ductus, et ope fretus, a Christo Deo nostro demonstrasti annihilatam injustitiam, et praestruxisti, ut divina eloquia prophetarum vera manifestius et liquidius ostenderentur [Col. 0125B] etiam nunc omnibus hominibus, de quibus Scriptura fatur: Si justificabitur in statera injustus, et in marsupio pondus doli (Prov. II). Ex quibus divitias suas impietate repleverunt: et qui habitant eam loquebantur falsa et lingua eorum exaltata est in ore ipsorum, quemadmodum et alius propheta, Oseas videlicet, evidentius clamat: Hic est Achab, in manu ejus statera injustitiae, vim inferre dilexit. Et dixit Ephraim: Verumtamen ditatus sum, inveni refrigerium mihimetipsi: omnes dolores non invenientur ei propter injustitias quas peccavit (Ose. XII). Et iterum idem propheta, figurans mores hominum qui vana et inania loquuntur et scribunt, ita dicit: Corrupta seminaverunt, et eversio eorum excipit ea: manipulus non habens fortitudinem ad faciendam farinam; si vero et [Col. 0125C] fecerit, alieni comedent eam (Osee III); adimplevisti autem hodie, Domine, sermonem beati prophetae, qui dicit: Reliquiae impiorum exterminabuntur (Psal. XXXVI); pro quibus te piissimum imperatorem interemptorem injustitiae, eradicatorem mendacii, plantatorem pietatis, innovatorem veracium dogmatum, omnium imperator et omnitenens Deus noster roboret, et secundum spiritum, et secundum carnem, et confirmet imperium tuum, et confirmet te prospere semper, et in omnibus per sanctas orationes coangelici et in coelo etiam conversantis patris, Ignatii videlicet sanctissimi patriarchae, et caeterorum sanctissimorum vicariorum senioris Romae, ac Orientalium sedium, et subjiciat tibi omnes barbaras nationes, et dignum te faciat coelesti regno suo [Col. 0125D] cum omnibus qui pie regnaverunt, ut glorifices eum indesinenter, quia ipsum decet gloria nunc et semper et in saecula saeculorum. Amen.

Et post completionem hujus declamationis, Basilius Christi amicus et magnus imperator ad sanctissimos vicarios senioris Romae et Orientis sedium dixit: Theodorus, qui dicitur Crithinus, cum sit auctor Iconomachicae haereseos, per praeceptionem pietatis vestrae, adductus est ad sanctam et universalem synodum: quid ergo videtur vobis de eo? Sanctissimi vicarii senioris Romae dixerunt: Mittantur, piissime domine, ad eum quidam magnificentissimorum principum, et dicant tanquam ex nobis ita: Sanctissimi vicarii [Col. 0126A] senioris Romae dixerunt: Per diversas litteras, et nobilissimos et fidelissimos viros, qui missi sunt a sancto et Christi amico imperatore ac principe Basilio ad spiritalem patrem suum sanctissimum papam Adrianum, rogante per praedictas epistolas suas, quatenus mitteret apocrisiarios suos ad hanc sanctam et a Deo conservandam, et regiam urbem; et exortam in ecclesia Dei temporibus suis seductionem, et errorem exterminaret. Et ecce per gubernationem sancti ejus imperii in hac sancta synodo congregati sumus una cum orientalibus vicariis, qui una nobiscum sentiunt. Audivimus autem vos errare et declinare ab orthodoxa fide, et nolle nobiscum honorare et colere pretiosas iconas Domini nostri Jesu Christi, et sanctissimae matris ejus, et omnium sanctorum [Col. 0126B] ejus, et propter hanc causam admonemus vos, quia nunc ecce adjacet vobis portus salutis, vobis apertus, et suscipit vos sancta Ecclesia in ulnis suis per hanc sanctam, honorabilem, et universalem synodum, per satisfactionem et scriptionem libelli, et suscipiemus vos in communionem catholicae Ecclesiae. Quod si nolueritis exaudire nos, et sanctam et universalem synodum hanc, habebitis tam a nobis, quam a tota sancta Dei Ecclesia, et hac universali synodo, sententiam anathematis. Sanctissimi vicarii orientalium sedium dixerunt: Et nos de sacris et sanctis Christi locis, quae glorificavit Dominus apparitione gloriae suae, transmissi sumus ab eo ad communem salutem, tam vestram, quam omnium. Rogamus ergo, ut obediatis, et vosipsos a sancta catholica [Col. 0126C] Ecclesia minime projiciatis; neque vobismet indeficiens detrimentum in posterum inferatis. Ecce nunc commonemus vos in hanc horam, ne forte obstruatur vobis ostium, et sine poenitentiae lucro vos poeniteamini. Bahane itaque magnificentissimo patricio et praeposito, et Leone magnificentissimo proconsule ac patricio, per jussionem Basilii amici Christi imperatoris, missis ad praedictum virum Theodorum, qui appellatur Crithinus [a 1Kb] , lectae sunt voces sanctissimorum vicariorum senioris Romae, et orientalium sedium. At vero Crithino nihil respondente, dedit ei Bahanes magnificentissimus patricius et praepositus numisma, characterem ferens Basilii Christi amici et magni imperatoris, et dixit ad eum: Imperator noster sanctus mandat ad te, [Col. 0126D] monens: Suscipis numisma characteris mei? Theodorus, qui nuncupatur Crithinus dixit: Ego indignus sum, sed suscipio illud super millia auri et argenti. Bahanes magnificentissimus patricius et praepositus dixit: Imperator noster sanctus admonens dicit ad te: Honoras numisma exarationis meae? Theodorus dixit: Secundum quod oportet honorari numisma reglum, honoro. Bahanes magnificentissimus patricius et praepositus dixit: Jubet imperator? Inhonoras illud? Theodorus dixit: Utquid? non inhonoro illud. Bahanes magnificentissimus patricius et praepositus dixit: Jubet imperator noster sanctus dicere tibi: Et si imaginem meam, id est mortalis regis, [Col. 0127A] non vis inhonorare, sed honorabiliter suscepisti a manu mea qui sum praepositus; quomodo Dei virilem imaginem Domini nostri Jesu Christi, et sanctissimae matris ejus, quae proprie ac veraciter est Dei Genitrix, et omnium sanctorum, dicis inhonorare? Dic nobis: Inhonoras has, an honoras? Theodorus dixit: Omnes quidem homines Christianos subdi oportet sub sancto et justo imperio tuo, plus autem omnibus me indignum; quia et ex morte liberasti me, et ab exsiliis injustis eripuisti me, et a captivitate et fame et exitio adjuvisti; et quia multum debeo pro sancto imperio tuo super omnes Christianos orare: sed et capilli capitis mei et barbae omnes si fuerint ora, et exoraverint pro sancto imperio tuo, non sufficient: talis est in me benignitas [Col. 0127B] tua, imperator juste et amice Christi. Numisma mihi misisti imperii tui, et suscepi illud, sciens quod tuum fuerit: exigis ut et Christi suscipiam notam et formam, si est hoc Christi praeceptum, et Christo placabile, deprecabile sit imperium tuum sanctum, et det dilationes, et det tempus induciarum, et det infirmitati nostrae spatium: et post haec quando jusserit a Deo decretum imperium tuum, si ostensum fuerit quod sit hoc Christi praeceptum, faciam quidquid jusseris. Bahanes magnificentissimus patricius et praepositus dixit: Imperator noster sanctus non vos adduxit ad hanc sanctam et universalem synodum ad disputandum, sed ad commonendum.

Nam utique nostis, quia Paulus Christi os liquido [Col. 0127C] monet omnem haereticum ab una et secunda admonitione devitare (I Tim. III): tu autem senescens in malitia tua, et sciens cum omni certitudine tenebras in quibus es, in lumine ignis tui ambulabis, audiens ex quadrifido terrarum orbe, justo decreto sacrorum canonum, anathematis damnationem: quo enim fugies? vel quo ibis? Posuit Deus Ecclesiam suam in quinque patriarchiis, et definivit in Evangeliis suis, ut nunquam aliquando penitus decidant, eo quod capita Ecclesiae sint, etenim illud quod dicitur: Et portae inferi non praevalebunt adversus eam (Matth. XVI); hoc denuntiat, quando duo ceciderint, currunt ad tria; cum tria ceciderint, currunt ad duo; cum vero quatuor forte ceciderint, unum, quod permanet in omnium capite Christo Deo nostro, revocat iterum [Col. 0127D] reliquum corpus Ecclesiae: nunc autem toto terrarum orbe concordante, non habes excusationis modum quemadmodum olim factum est. Reversis vero magnificentissimis judicibus, lectae sunt voces Theodori, qui dicitur Crithinus, in audientia synodi, voce majori; et dixerunt sanctissimi vicarii senioris Romae, et orientalium sedium: Legatur sanctissimi Nicolai papae capitulum de imaginibus. Et accipiens Stephanus Deo amabilis diaconus et notarius, legit:


Caput VI Nicolai papae.

Quoniam oportet majorum nostrorum statuta immoto mentis intuitu conservare, et in omnibus sanctorum Patrum semper dogmata venerari, definimus [Col. 0128A] de sacris et reverendis imaginibus Domini nostri Jesu Christi, ejusque semper Virginis Mariae genitricis, omniumque sanctorum, qui Deo ab Abel justo placuisse creduntur, quae Ecclesia sancta in universo orbe diffusa antiquitus accepit, quaeque sedis apostolicae praesules pro eis decreverunt, ac statuerunt illibata persistere, atque intemerata manere. Quapropter Joannem quondam Constantinopolitanum antistitem, et sequaces ipsius, qui eas frangendas atque calcandas esse ore polluto asseverant, quandiu de his nobiscum non senserint, et juxta sanctorum pontificum Romanorum decreta, et aliorum catholicorum Patrum instituta non sapuerint; sancimus eos a Christo et ab Ecclesia catholica atque apostolica esse anathema.

[Col. 0128B] Et post completionem lectionis hujus, Basilius piissimus et magnus imperator dixit ad sanctissimos vicarios senioris Romae, et occidentalium sedium: Sunt hic et alii quidam Crithino concordantes; intrent, si videtur sanctitati vestrae in medium synodi, et interrogentur, si forte velint poenitere, ac profiteri orthodoxam fidem. Helias Deo amicissimus presbyter et syncellus et vicarius sedis Hierosolymorum dixit: Qui diuturnae sectae deserviunt, difficile habent evelli a mala qua tenentur opinione; etenim ac si quibusdam ferreis compedibus, diabolicis circumventionibus capti, obcaecatam habent propriam mentem, et suspicere ad lucem veritatis non possunt. Hujus rei gratia et haereticus iste Theodorus, qui vocatur Crithinus, quaecunque audierit ad sui profectum [Col. 0128C] atque salutem, non suscipit, terram infructuosam imitans et spinosam. Ut autem jussit a Deo munita potestas imperii tui, si sint alii aliqui, ingrediantur. Et ingressis Niceta clerico, et Theophilo saeculari, et Theophane tabellione, sanctissimi vicarii senioris Romae dixerunt ad eos: Anathematizatis Iconomachicam haeresim? profitemini sanctae catholicae et apostolicae Ecclesiae orthodoxam fidem, quae tradita est in orbis terrarum finibus a Christo et apostolis et omnibus sanctissimis doctoribus Ecclesiae? Nicetas clericus, et Theophilus saecularis, et Theophanes tabellio dixerunt: Decepti fuimus antea malitiosis sermonibus impiorum hominum, et male sapiebamus: nunc autem sanctae et universalis hujus synodi concordiam et conspirationem videntes, [Col. 0128D] parvipendimus Iconomachorum haeresim, et anathematizamus omnem qui non adorat sanctas et venerabiles imagines. Et surgens unusquisque sigillatim super tribunal excelsum, anathematizavit haeresim Iconomachorum, et primores ejus, et patriarchas, Theodotum videlicet, Antonium, Joannem, et Theodorum nominatum Crithinum. Deinde advocans Basilius piissimus et magnus imperator unumquemque ipsorum, osculatus est eos, et dixit: Nunc erepti estis a diabolica possessione, et facti estis Christiani verissimi, et salvandi estis cum omnibus orthodoxis a Christo Deo nostro, et vita aeterna efficimini digni. Nam nisi haeresim Iconomachorum anathematizassetis, nil vobis Christus prodesset. Helias Deo amicissimus [Col. 0129A] presbyter et syncellus orientis throni Hierosolymorum dixit: Magno beneficio dignos eos fecit interventio sancti imperii tui hodie, Christi amice domine, et plurimum laetificasti nos, imo Christum, qui tibi donavit imperium, qui et conservet te in zelo pietatis nunc et in saecula. Sanctissimi vicarii senioris Romae dixerunt: Sapientia ineffabilis Christus Deus noster ordinat mundum revera, quia et te piisimum et dominum imperatorem provexit ad correctionem omnium qui erraverunt, et custodiam et conservationem eorum qui recta sapiunt; et gaudet in te sancta Romana Ecclesia, hujusmodi zelum tuum pro pietate conspiciens: nunc ergo eum qui noluit intelligere, ut bene ageret, neque poenitere, et discedere ab impietate propria Theodorum [Col. 0129B] videlicet, qui nominatur Crithinus, anathematizet sancta haec et universalis synodus, et omnes consentaneos ejus, tam qui nunc adhuc supersunt, quam qui in eodem sensu et opinione vita excesserunt. Et ascendens Stephanus Deo amicissimus diaconus et notarius, anathematizavit ita: Omnibus haereticis anathema! Concilio, quod adhuc fremit contra venerabiles imagines, anathema! Et qui recipit impias haereseos ipsorum ratiunculas, anathema! Iis qui sumunt divinae Scripturae dicta, quae sunt adversus idola contra venerandas imagines, anathema! Iis qui non amplectuntur sanctas et venerandas imagines, anathema! Iis qui vocant sacras iconas idola, anathema! Iis qui dicunt quia ut ad Deos Christiani ad imagines accesserunt, anathema! [Col. 0129C] Iis qui communicant scienter, anathema! Iis qui conviciantur et inhonorant venerabiles iconas, anathema! Iis qui dicunt, quod praeter Christum Dominum nostrum alius quispiam nos liberavit ab idolis, anathema! Iis qui audent dicere catholicam Ecclesiam idola aliquando suscepisse, anathema! Anastasio, Constantino, et Nicetae, qui sub Isauricis praefuerunt haeresibus, ut inepiscopis insacratis, anathema! Theodoro, Antonio, et Joanni, qui sibi invicem malorum omnium exstiterunt conciliatores, et alter alterius sibi impietati successerunt, anathema! Paulo qui in Saulum conversus est, et Theodoro qui dicebatur Gastae et Stephano Molatae, et his similibus, anathema! Theodoro, qui cum sine ratione consistat, loqui se rationabiliter fingit, qui et vocatur [Col. 0130A] Crithinus, anathema! Iis qui adhuc dubio quidem sunt sensu: insensati vero sunt ambiguitate, et obsessi quidem a tenebris impietatis suae, suspicantur a quibusdam consequi reversionem, anathema! Laludio, Leoni, et quisquis hinc similiter sapit, tam in episcopis, et presbyteris, ac monachis quam in iis qui quomodocunque attonsi consistunt, anathema! Photio curiali et invasori anathema! Photio saeculari et forensi anathema! Photio neophyto et tyranno anathema! Photio schismatico et damnato anathema! Photio moecho et parricidae anathema! Fabricatori mendaciorum anathema! Inventori perversorum dogmatum anathema! Photio novo Maximo Cynico anathema! Novo Dioscoro anathema! Gregorio dudem episcopo Syracusano anathema! [Col. 0130B] Eulampio deposito anathema! Omnibus sequacibus et fautoribus ejus anathema! Multos annos imperatorum Basilii, Constantini, et Leonis [a 1Kb] Magnorum principum et imperatorum multos annos! Orthodoxorum imperatorum multos annos! Erigentium ecclesias multos annos! Liberatorum Christianorum multos annos! Novo Constantino multos annos! Novo Theodosio multos annos! Novo Marciano multos annos! Eudoxiae piissimae Augustae multos annos! Novae Judith multos annos! Novae Helenae multos annos! Novae Pulcheriae multos annos! Nicolai beatissimi papae Romani aeterna memoria! Novi Phinees aeterna memoria! Novi Daniel multos annos! Interemptoris novi Simonis multos annos! Percutientis novum fallacem Ananiam multos annos! Novi [Col. 0130C] Coelestini multos annos! Novi Martini aeterna memoria! Adriani sanctissimi papae Romani multos annos! Ignatii sanctissimi patriarchae Constantinopoleos multos annos! Novi Athanasii multos annos! Novi confessoris Pauli multos annos! Novi Flaviani multos annos! Novi Anatolii multos annos! Sanctissimorum et orthodoxorum patriarcharum orientis multos annos! Donati et Stephani, et Marini sanctissimorum vicariorum senioris Romae, Thomae sanctissimi metropolitae Tyri et vicarii Antiochiae multos annos! Heliae sanctissimi syncelli et vicarii Hierosolymorum multos annos! Sacri senatus multos annos! Sanctae ac universalis synodi aeterna memoria! Multos annos imperatorum nostrorum, multos annos!



ACTIO NONA.
[Col. 0129]

[Col. 0129D] In nomine Domini et dominatoris omnium Jesu Christi veri Dei et Salvatoris nostri, imperii a Deo coronatorum et tranquillissimorum dominorum nostrorum, Basilii quidem ac Constantini anno tertio, Leonis vero anno primo, perpetuorum Augustorum, indictione tertia, pridie Idus Februarii: propositis pretiosis et vivificis lignis, et intemeratis salutis nostrae [Col. 0130D] Evangeliis: in dextris partibus famosissimi templi sanctae ac magni nominis Sophiae: convenientibus autem Donato Deo amicissimo episcopo Ostiae, et Stephano Deo amicissimo episcopo Nepae, ac Marino Deo amicissimo diacono sanctae Romanae Ecclesiae, locum obtinentibus Adriani sanctissimi papae Romani, et Ignatio sanctissimo archiepiscopo [Col. 0131A] dentes, qui per occasionem quamdam dispensanter exiguitatem nostram dignatus est adjuvare, quo meum dominum ac dominatorem orthodoxum imperatorem alloqui et exorare meruissem. Etenim mihi magnae deliciae hoc apparuit, sanitas, et profectus, et magna gratia divinitus orta: arbiter enim Palaestinorum regionis, et Tiberiadem ac Tyrum obtinens, et horum praesidatum creditum habens, his diebus mittens ad nos, nuntiavit dominicorum et nobilissimorum apicum ad se destinatorum adventum, jubentium, quo sibi quempiam a sede Alexandrina ad imperia dirigeremus, una cum pausillis litteris nostris super dissensione, quae facta est duorum patriarcharum causa penes regiam urbem; et quod a Deo provectus et opinatissimus imperator anhelet [Col. 0131B] ab exterorum ore audire, qualiter veritas exigat, et quae sit de his certa et firma cognitio, quae sic nos movit ad id quod antea desiderabamus, et pro eo quod fieri citius speramus propter viri justitiam, et amore dilectionis pavente potestatem, quae in nobis potentatum gerit, quempiam eorum, qui apud nos sedulo permanent, mittere; misimus ei contra pro nobis, requirentes hominem olim nostrum, et a multis annis in sua voluntate habitantem, venerabilem existentem, et monasticam conversationem ex mollibus ungulis excolentem monachum, Joseph nomine; quod et lecit: cum quo etiam hunc vilem codicillum transmisimus indignum existentem, et imperatoriae allocutioni inconvenientem: hoc autem volenter fecimus, quinimo confidenter praesumpsimus, [Col. 0131C] non tanquam nosipsos odientes, absit, sed nosmet dejicientes, exiguitatem nostram ad eminentem et principantem, ac omnibus dignitatibus sublimiorem dignitatem veraciter comparantes. Neque enim hoc animo agere poteramus, nisi manifeste cognovissemus in te, Deo gratissime imperator, habitare imitatorem Christi et condescendibilem affectum, qui quondam viduae duo minuta recepit, et haec pluribus muneribus praetulit. Etenim ait quidam poetarum: Abest ille [a 2Kb] qui compedibus constrictus salit ad terminos, equitis more, summumque diligens, vix rejicit, audacter exsiliens. De duobus autem patriarchis, domine princeps, et imperator a Deo dirigende, in una sede, uno tempore, bene novit a Deo provecta pietas tua, quod impossibile [Col. 0131D] sit mittere, et corporalibus terminis remotum, discernere tantum ac tale negotium, cum invisum sit et tanquam clanculo gestum, idque nequaquam sciatur a nobis, sed nec primordia [Col. 0132A] ejus, vel media, aut novissima, vel finalia cognoscantur: etenim quidam sapientum iambo loquentium praedixit: Quis enim judex peregrinus quemquam solum usquam audivit, minime accusato praesente, vel judicavit protinus, hoc audito? Si enim ex uno sibi adversantium audire, pravum et nefas veritas aestimat, et hoc ut abominabile non admittit, quanto magis ab horum nemine? qui enim judicant quae nesciunt, paratam redargutionem in carminibus beatissimi Gregorii reperiunt, et aperte dicitur eis, quod caligo sit quae loquuntur. Bene autem novimus, quod apud vos sint, dictator et a Deo salvande imperator, summi pastores, praesules, ac abbates, clerici quoque, et azyges [b 1Kb] , qui omni sapientia ac scientia, intellectu [Col. 0132B] etiam et discretione atque prudentia decorati consistunt, quorum princeps ac praeses et summus doctor tu constitutus es, sancte ac orthodoxe imperator, qui omnes propius existentes, quod opportunum est, scitis, et quod Deo sit acceptum, bene cognoscitis. Vos enim estis radix, ex qua [fort. rami.] jam et immortalitatis intelligibilis oceanus, ex quo cuncti fontes, omneque mare, universi lacus, et fluenta procul emanant, ut exterior poeta Homerus affatur. Ita, domine imperator justissime, inveniemus in quibusdam veterum historiis, quod duo patriarchae quondam in Christi Dei nostri sancta civitate facti fuerunt, sed hoc modo. Dicit igitur Alexander monachus in historiis suis, quia trigesimus patriarcha Hierosolymis post gloriosam et celebrandam [Col. 0132C] Domini nostri Jesu Christi ad coelos ascensionem, Narcissus vocabatur, apostolica gratia splendens, et quieti studens, sacrorum praesulatu relicto, anno duodecimo sui patriarchatus ad loca confugit incognita: sed quaesito a populo, et potestate, ac episcopis provinciae, nec tamen invento, pro ipso provehitur alius patriarcha, qui vocabatur Dius, qui octo annis vivens, in Christo defunctus est. Post hunc Germanus annis tribus; huic vero Gordius succedit quatuor annis, tum ecce tanquam ex abditis Narcissus rursus apparet, et erat cum consecrato Gordio in in uno sensu et consonantia. Gordio vero, qui cum eo erat, defuncto, et Narcisso supra modum senescente (siquidem erat quasi sexdecim et centum annorum) Alexandrum quemdam episcopum, ab alia [Col. 0132D] regione adorationis gratia profectum ad venerabilia loca, per divinam revelationem praesulem Hierosolymorum constituunt, sene Narcisso multum eum rogante, qui et martyrio postea consummatur. Hoc [Col. 0133A] almae Constantinopoleos novae Romae: et sanctissimis loci servatoribus orientis, videlicet Joseph Deo amicissimo archidiacono Alexandrinorum magnae civitatis, locum tenente Michaelis sanctissimi patriarchae Alexandriae, et Thoma sanctissimo metropolita Tyri, locum tenente sedis Antiochiae, eo quod viduata esset eadem Ecclesia, et Helia Deo colendissimo presbytero et syncello, locum obtinente Theodosii throni Hierosolymorum archiepiscopi: praesente quoque sacro senatu, dicimus autem Theodoro magnificentissimo patricio et magistro, Christophoro magnificentissimo patricio et magistro, Bahane magnificentissimo patricio ac praeposito, Hemerio magnificentissimo proconsule ac patricio, Paulo magnificentissimo patricio et praefecto, Theodoro [Col. 0133B] magnificentissimo patricio, Barbatio magnificentissimo patricio, Manuele magnificentissimo patricio, Theophylacto magnificentissimo patricio, Petronate magnificentissimo patricio, Manuele magnificentissimo patricio: quin etiam et considentibus Deo amicissimis metropolitis, Basilio scilicet Deo amabilissimo archiepiscopo Ephesi, Theodulo Deo amicissimo metropolita Ancyrae, Nicephoro Deo amicissimo metropolita Nicaeae, Basilio Deo amicissimo metropolita Chalcedonis, Basilio Deo amicissimo metropolita Gangrensium, Theodoro Deo amicissimo metropolita Thessalonicae, Nicolao Deo amicissimo metropolita Synnadensium, Theophylacto Deo amicissimo metropolita Iconii, Ignatio Deo amicissimo metropolita Hierapoleos, Michaele Deo amicissimo metropolita [Col. 0133C] Hod [fort. Hadramiti], Hilarione Deo amicissimo metropolita Corinthi, Metrophane Deo amicissimo metropolita Smyrnae, Michaele Deo amicissimo metropolita Byziae, Euthymiano Deo amicissimo metropolita Euchartensium, Joanne Deo amicissimo archiepiscopo Pompeiopoleos, Theophane Deo amicissimo archiepiscopo Selgae, Stephano Deo amicissimo archiepiscopo Cypsallorum, Joanne Deo amicissimo archiepiscopo Cii, Photio Deo amicissimo archiepiscopo Nicoliae, Icoo Deo amicissimo archiepiscopo Methymnae, Basilio Deo amicissimo archiepiscopo Russii, Gregorio Deo amicissimo archiepiscopo Parii, Paulo Deo amicissimo archiepiscopo Apamiae, Basilio Deo amicissimo archiepiscopo Pyrgii, Arsenio Deo amicissimo archiepiscopo Aureliopoleos, [Col. 0133D] Georgio Deo amicissimo episcopo sanctae Cyriacae, Eustachio Deo amicissimo episcopo Aemoniae, Constantino Deo amicissimo episcopo Trallae, Germano Deo amicissimo episcopo Citri, Constantino Deo amicissimo episcopo Augustopoleos, Nicolao Deo amicissimo episcopo Documii, Petro Deo amicissimo episcopo Melitopoleos, Joseph Deo amicissimo episcopo Leriae, Tarasio Deo amicissimo episcopo Cineae, Stephano Deo amicissimo episcopo Gordoserbensium, Philippo Deo amicissimo episcopo Tabiae, Ignatio Deo amicissimo episcopo Juliopoleos, Constantino Deo amicissimo episcopo Tii, Sisinnio Deo amicissimo episcopo Bitinopoleos, Xenophonte Deo amicissimo episcopo Mylassi, Leone Deo amicissimo [Col. 0134A] episcopo Neapoleos, Marciano Deo amicissimo episcopo Nicopoleos, Marciano Deo amicissimo episcopo Thebarum, Gregorio Deo amicissimo episcopo Mesinae, Joanne Deo amicissimo episcopo Poleosnomii, Theodoro Deo amicissimo episcopo Eurippi [al., Eusippi], Nicephoro Deo amicissimo episcopo Crotonae, Nicolao Deo amicissimo episcopo Nusae, Constantino Deo amicissimo episcopo Synai, Gregorio Deo amicissimo episcopo Tripoleos, Leone Deo amicissimo episcopo Daphnusiae, Constantino Deo amicissimo episcopo Onumericensium [al., Enumericensium], Basilio Deo amicissimo episcopo Adranii [al., Eldrianii], Theophane Deo amicissimo episcopo Axanae, Joanne Deo amicissimo episcopo Tampsii, Nicephoro Deo amicissimo episcopo Asponae, [Col. 0134B] Macario Deo amicissimo episcopo Elizomenentium [al., Elysomane], Michaele Deo amicissimo episcopo Cercyrensium, Nicephoro Deo amicissimo episcopo Zacynthi, Joseph Deo amicissimo episcopo Aventium, Theagnosco [al., Theognosto] Deo amicissimo episcopo Parnassi, Meletio Deo amicissimo episcopo Heracliae, Asaphio Deo amicissimo episcopo Erythiae, Constantino Deo amicissimo episcopo Prusiadis, Cosma Deo amicissimo episcopo Adrianopoleos, et Ignatio Deo amicissimo episcopo Timonis: his ita convenientibus, Bahanes famosissimus patricius et praepositus ex persona sacri senatus ad vicarios senioris Romae et orientalium sedium dixit: Nostis, patres mei sanctissimi, quia in praecedentibus actionibus ecclesiastica dispositio facta est a [Col. 0134C] vobis sanctissimis loci servatoribus senioris Romae, ac orientalium sedium, secundum congruentiam et ordinem synodicum; nunc vero patriarchae Alexandriae venit vicarius, et hoc procul dubio Dei cooperatione et voluntate factum est. Quid ergo de caetero videtur sanctitati vestrae? Sanctissimi vicarii senioris Romae dixerunt: Et nos quidem vidimus eum, et locuti sumus ei, et per sermonem ejus satisfactionem accepimus. Verumtamen juxta canonica praecepta legatur commendatitia ejus epistola in audientiam omnium, in hac sancta et universali synodo, et ita connumeretur omnibus nobis vicariis patriarchalium sedium. Deo amicissimi episcopi, et tota sancta synodus dixit: Bonum et justum est, et ideo cunctis placet: et hoc manifeste habetis a consequentia [Col. 0134D] ecclesiastica et synodica. Et post hoc accipiens Gregorius devotus notarius divinorum secretariorum, legit epistolam patriarchae Alexandriae ad piissimum imperatorem missam.

Piissimo et magnificentissimo imperatori victori Basilio, Augusto, triumphatori, et Christi Deo placabili famulo, Michael inutilis servus puerorum Domini mei Alexandrinus.

Ab olim quidem scribere ad divinitus actam et maximi decoris dictaturam tuam, optime imperator, gestientes, ab alterius tribus formidine inhibiti exstitisse dignoscimur. Nunc vero jussi, et quod desiderabamus, et quod metuebamus, impigre peregimus, immortali et supercoelesti regi copiosas grates repen [Col. 0135A] vero solum historice novimus, et de his nobis humilibus tuis famulis sufficiat. Supplicamus autem, ut inutiles servi, et obsecramus te, benignissime imperator, ut eos, qui ad divinitus gubernandam sublimitatem tuam ex nostratibus destinati sunt, beneficiis cumules, non solum autem illos, sed et omnes omnino qui Christi nomine censentur, et cum eis pro eadem redemptione legatione funguntur, ad cripiendum videlicet a suspicione hos qui missi sunt, et nos qui misimus, ut cuncti penes omnes qui apud nos sunt bonam faciem, et temporis redemptionis fructum capessere valeamus: quatenus divinae bonitatis et Christi amator mundi principatus tuus pro suo voto ac libito jubeat et agat, omnitenentis Dei auxilio ductus, ac continuis et indeficientibus bonis [Col. 0135B] accumulandus, et post vitam plurimam et copiosorum annorum curricula immortali imperio fruiturus, deprecationibus immaculatae Dei genitricis Mariae, Marcique mirabilis apostoli, evangelistae ac martyris, simul et praeceptoris nostri, et omnium sanctorum mandata Dei perficientium. Amen.

Commendatitia ergo epistola lecta, Donatus Deo amicissimus episcopus Ostiae, et Stephanus Deo amicissimus episcopus Nepae, ac Marinus reverendissimus diaconus sanctae Romanae Ecclesiae, dixerunt: Ecce defert hic honorabilissimus vir commendatitias litteras, quas a patriarcha suo Michaele accepit: didicimus quis sit, et unde venerit, et suscipimus eum ut veraciter loci servatorem Alexandrinae sedis. Dicant ergo ad hoc et sanctissimi loci servatores [Col. 0135C] orientalium sedium, et sacra synodus, et Deo amabiles episcopi, quid sibi videatur super hoc, et quomodo certificentur in epistola. Sancta et universalis synodus dixit: Perfecte creduli facti sumus, et certificati sumus omnes ex epistola quae modo lecta est coram nobis, quia non fictus, sed verissimus vicarius est throni Alexandriae; propter quod et recipimus eum, et glorificamus Deum universorum, qui quod deerat universali synodo supplevit, et eam nunc perfectissimam demonstravit. Magnificentissimi et gloriosissimi principes dixerunt ad Joseph reverendissimum diaconum et loci servatorem Alexandriae: Habemus, Pater, sermonem ad sanctitatem tuam loquendi. Priusquam huc perveniret sanctitas tua, factae sunt actiones octo; tam de sanctissimo patriarcha, [Col. 0135D] quam de Photio praevaricatore atque tyranno, seu de impositione manus ejus, et aliis quibusdam capitulis. Audisti ex eis quidquam, quomodo judicata sint, vel qualiter deposita fuerint? Didicisti enim de duobus his necessariis capitulis, de receptione scilicet sanctissimi patriarchae Ignatii, quomodo stabilitus et confirmatus sit, et de objectione Photii, qualiter dejectus et projectus existat, cum tota promotione, ac manus impositione sua. Joseph reverendissimus archidiaconus et loci servator Alexandriae dixit: Audivi, et didici cum multo scrutinio et diligentia cuncta quae acta sunt. Magnificentissimi et gloriosissimi principes dixerunt: Ergone placent ea quae judicaverunt sanctissimi vicarii senioris [Col. 0136A] Romae ac orientalium sedium? Joseph reverendissimus archidiaconus et vicarius Alexandriae dixit: Complacet mihi in omni ecclesiastica actione et dispositione sanctissimorum loci servatorum senioris Romae, ac orientalium sedium, et quod sancte ac juste disposuerint: et ecce prae manibus in scriptis sensum meum, et si jubetis legatur coram hac sacra synodo; in residuis vero, prout cognovero per gratiam Christi, quod justum et sanctum fuerit, et dicam et agam. Sanctissimi vicarii senioris Romae dixerunt: Ecce audivimus ea quae dixisti, et placent nobis omnia, et ideo volumus ut in medio istius sanctae universalis synodi legatur opinio quam habes. Et post hoc surgens Joseph reverendissimus archidiaconus et loci servator Alexandriae, posuit [Col. 0136B] sensum suum scriptum inter pretiosa ligna, et intemerata Evangelia: sicque demum jussus Thomas reverendissimus diaconus et devotus notarius, in medio synodi stans, legit:

Joseph monachus et archidiaconus ac vicarius Michaelis sanctissimi patriarchae Alexandriae haec dicit ad sanctam et universalem synodum:

Nunc dignum est dicere cum propheta David: Voluntatem timentium se faciet Dominus, et orationem eorum exaudiet, et salvos faciet eos (Psal. CXLIV). Nam quia per omnia mansuetissimus et piissimus imperator noster Basilius fundamentum et crepidinem in anima sua timorem Dei posuit, cuncta vero studia sua secundum hunc modum produxit; idcirco [Col. 0136C] oculi Domini consequenter super eum respiciunt, secundum illum qui dixit: Ecce oculi Domini super timentes eum, et in eos qui sperant in misericordia ejus (Psal. XXXII): hinc etiam voluntatem suam piissimam et justissimam ad stabilitatem suae fidei, et catholicae Ecclesiae ornamentum dirigere deliberavit, et perfecte in completionem prosperam destinavit: ea enim quae videbantur hominibus esse impossibilia et facilia hic constituta sunt, Scriptura dicente: Ex ore duorum vel trium testium stabit omne verbum (I Tim. V). Per quatuor testes irreprehensibiles et sine mendacio exhiberi illi Dominus voluit veram instantium negotiorum examinationem; ita ut semper satisfactio perfecta iis qui volunt intelligere praebeatur: quia per Deum et apud [Col. 0136D] Deum prosperatur a Deo redimitus imperator noster: et de Hesperiis quidem partibus vicarios sanctae Romanorum Ecclesiae abduxit; de locis autem quae tenentur a contrariis nationibus, quae inimico animo Christianae tribui adversantur, cooperatores et suffragatores veritatis ostendere diebus imperii sui, et coexcitare dignatus est. Almo enim fratre nostro, Thoma scilicet sanctissimo praesule Tyri primae metropoleos Antiochensium throni, qui etiam ecclesiasticas res ejus, eo quod non sit ibidem patriarcha disponit, huc accedente, una cum Helia sanctissimo presbytero et syncello apostolici Hierosolymorum throni, putavit, ne forte perfecta non esset universalis synodus, duae hic congregata erat. [Col. 0137A] Hanc ergo consummare ac opere pleno perfectam exhibere volens Deus, qui super omnia et prae omnibus est perfectus, etiam nos ex meridianis locis attraxit, vicem supplentes apostolici throni magnae Alexandrinorum Ecclesiae, qui divina gratia et regia inspiratione piissimi imperatoris huc pervenientes, omnia diligenter investigavimus; ita ut nihil lateat nos eorum quae gesta sunt a fratribus nostris ante perventionem nostram: insuper et causas quae prius motae sunt hic inter sanctissimum patriarcham Ignatium et Photium, qui more latronis et moechi in thronum insiliit Constantinopoleos; quin etiam et de venerabilium et sanctarum imaginum sensu ac opinione, non perfunctorie neque transitorie has examinantes, sed oppido sufficienter, ut decuit, discurrentes, [Col. 0137B] admirati sumus, certius comperientes de hujusmodi rebus, quam manifesta sit vox Salvatoris, quae dicit: Nihil absconditum quod non sciatur, et in manifestationem veniat (Luc. XII). Et rursus: Spiritus, ubi vult, spirat (Joan. III). Etenim veraciter et inextricabiliter a Deo inspirati, et a divina gratia ejus, isti per Deum in hac collecta synodo sanctissimi vicarii senioris Romae et Orientalium sedium omnia lege justitiae et judicio veritatis disposuerunt, nequaquam reverentes quid legitimorum ecclesiasticae consequentiae negotiorum loqui, quemadmodum decet sanctos et sacerdotio decoratos, verbum veritatis amplexos. Non enim in vacuum cucurrerunt, neque in vanum laboraverunt, neque praetulerunt quippiam aliud congruentis sibi reverentiae atque clementiae, quo minus [Col. 0137C] investigatores essent justi Dei judicii. Unde et nos, hoc liquido ac manifeste agnito, consentimus et convenimus in iis quae ab ipsis judicata et jure deprompta sunt, scientes diligenter conservare sententiam Domini nostri Jesu Christi, quae dicit: Ubi sunt duo vel tres congregati in nomine meo, sum in medio eorum (Matth. XVIII). Neque enim in nomine alterius cujusquam, neque propter aliud quid eorum quae sunt convenerunt Deo amabilia patriarchia tria, sed propter nomen Domini nostri Jesu Christi, a quo videlicet mercedem et retributionem percipient. Vivo enim, dicit Dominus, sed glorificantes me, glorificabo. Et qui abjicit me, inhonorabitur (Prov. VIII). Cum quibus efficiamur et nos cooperatores eorumdem laborum, participes a Deo tribuendae [Col. 0137D] mercedum recompensationis in eodem Deo, qui dat salutem imperatoribus nostris, Basilio, et Constantino, et Leoni, et per eos instaurat regionem et patriam parochiae nostrae, quae pridem per desidiam eorum qui prius imperaverunt ablatae sunt, orationibus et intercessionibus dominae nostrae Dei genitricis, et omnium sanctorum. Amen.

Et post lectionem sancta universalis synodus dixit: Littera, quae lecta est, certificavit nos super omnia, quod consonet judicio sanctae Romanorum Ecclesiae, ac Orientalium sedium. Sanctissimi vicarii senioris Romae dixerunt: Juste abiit vir iste Deo amabilis, pro eo quod secutus sit, et concordaverit actis quae prius a nobis disposita sunt: et modo habemus [Col. 0138A] omnes eum, veluti si a prima actione usque in hodiernum diem nobis cooperator exstiterit, nobiscumque consonaverit: propter quod et recipimus eum, ut verum et justissimum loci servatorem sedis Alexandrinae. Magnificentissimi et gloriosissimi principes dixerunt ad sanctissimos loci servatores senioris Romae, ac Orientalium sedium: Modo itaque hoc capitulum terminum accepit, et non est sermo de hoc alius, sed intuemur eum ut nos ipsos. Terminato ergo hoc capitulo, quid consiliamini, vel quid vultis ut ordinetur hodie? Sanctissimi vicarii senioris Romae dixerunt: Per nuntios quorumdam nobilium virorum, et per quaedam diffamata verba cognovimus, quia quidem viri mendaciter locuti et testificati sunt contra Ignatium sanctissimum patriarcham [Col. 0138B] Constantinopoleos, et si sunt aliqui praesentes hic de viris praedictis, jubemus ut introeant ad hanc sanctam synodum, et cognoscamus quid dixerint, et quid testati sint. Magnificentissimi et gloriosissimi principes dixerunt: Hoc audistis? Sanctissimi vicarii senioris Romae dixerunt: Et audivimus, et scripto vidimus Romae per librum qui descendit per Rhadoaldum et Zachariam qui missi sunt huc illo tempore episcopi: et postquam ingressi sumus huc, amplius certificati sumus. Magnificentissimi et gloriosissimi principes dixerunt ad sanctissimos vicarios Orientalium sedium: Vos sancti Patres nostri audistis de capitulo hoc, de quo locuti sunt sanctissimi loci servatores senioris Romae: vultis et ipsi quaerere capitulum hoc, an [Col. 0138C] non? Joseph Dei cultor, diaconus et vicarius Alexandriae, et Thomas Deo amabilis metropolita Tyri, et primas throni Antiochiae, et Helias honorabilissimus presbyter et syncellus throni Hierosolymorum dixerunt: Radice instantium pravarum rerum, una cum malitia quae inest illi opportune purgata, congruum est iniquas etiam propagines quae hic pullularunt emundari, et in convenientem bonamque culturam restitui. Cupimus igitur et nos hoc intimari. Et hortatus Stephanus reverendissimus diaconus et notarius a sanctissimo patriarcha Ignatio, stans in medio, ad sanctam synodum dixit: Placet omnibus vobis ut examinetur capitulum hoc? Tota sancta synodus exclamavit: Placet omnibus. Et post hoc per jussionem sanctae synodi intromissi sunt testes, qui [Col. 0138D] fallaciter juraverunt contra Ignatium patriarcham, coram Rhadoaldo et Zacharia quondam episcopis: et stantibus eis in medio, magnificentissimi et gloriosissimi principes ad sanctissimos loci servatores dixerunt: Quomodo vobis videtur de illis? omnes habetis interrogare communiter, an unumquemque? Sanctissimi vicarii dixerunt: Unusquisque eorum interrogetur. Et ante omnes interrogatus est Theodorus a sanctissimis vicariis senioris Romae: Qui vocaris? Qui dixit: Theodorus. Sanctissimi vicarii dixerunt: Et quam dignitatem habes? Theodorus dixit: Protospatharius sum in vita imperatorum. Sanctissimi vicarii dixerunt: Voluntarie venisti ad hanc synodum, an vi? Theodorus dixit: [Col. 0139A] Voluntarie veni. Sanctissimi vicarii dixerunt: Et quare venisti? Theodorus dixit: Propter jusjurandum quod juravimus in sanctis apostolis. Sanctissimi vicarii dixerunt: Et de quo fecisti jusjurandum? Theodorus dixit: De Ignatio patriarcha. Sanctissimi vicarii dixerunt: Sponte jurasti, an violenter? Theodorus dixit: Invitus juravi; imperator enim dixit mihi: Quia tum obsequium eras illa die quando factus est patriarcha dominus, et electionem illius non vidisti, intra, et jura. Et intravi, et juravi: Non enim vidi electionem ejus. Sanctissimi vicarii dixerunt: Et utique didicisti quia patriarcha erat duodecim annis, et ex illo communicabas? Theodorus protospatharius dixit: Sciebam quidem, sed dixit mihi imperator: Quia metropolita non es, episcopus [Col. 0139B] non es: et intravi, et juravi. Sanctissimi vicarii dixerunt: Et quomodo jurasti? Theodorus dixit: Juravi quia non vidi ejus electionem. Sanctissimi vicarii dixerunt: Et nosti quia peccatum faciebas in juramento illo? Theodorus dixit: Sciebam, sed non habebam quod facerem. Sanctissimi vicarii dixerunt: Fecisti confessionem, et accepisti poenas de peccato illo repoenitens? Theodorus dixit: Etiam. Sanctissimi vicarii dixerunt: Cui confessus es, et a quo accepisti epitimium? Theodorus dixit: Qui dedit mihi epitimium defunctus est. Sanctissimi vicarii senioris Romae dixerunt: Quis vocabatur? Theodorus dixit: Nescio; id tantum scio quia chartularius erat, et tonsus est, et fecit in columna quadraginta annos. Sanctissimi vicarii dixerunt: [Col. 0139C] Sacerdos erat? Theodorus dixit: Nescio; abbas erat, et habebam fidem in hominem, et nuntiavi ei. Sanctissimi vicarii dixerunt: Et custodisti epitimia? Theodorus dixit: Si vult Deus, custodivi ea, quia Christianus sum. Sanctissimi vicarii senioris Romae dixerunt: Complesti ea, an non? Theodorus dixit: Ecce homo, compleo illa. Sanctissimi vicarii senioris Romae dixerunt: Juste revocatus est in sedem suam dominus Ignatius? Theodorus dixit: Juste; si enim noluisset Deus ut revocetur, non haberet ei vitam dare. Sanctissimi vicarii senioris Romae dixerunt: Ergo recipis sanctam hanc synodum, et omnia quae judicata sunt ab ea? Theodorus protospatharius dixit: Imperator noster sanctus recipit eam, et omnes Christiani, et [Col. 0139D] ego quomodo non suspicio? etiam, suspicio illam, quia orthodoxus sum. Deinde interrogatus est et Leo consul, qui et factus est scriba, a sanctissimis vicariis: Quomodo ingressus es in hanc sanctam synodum? Leo dixit: Nuntiaverunt nobis, et venimus. Sanctissimi vicarii dixerunt: Propter quam causam? Leo dixit: Dixerunt nobis: Quia venite et accipiatis indulgentiam. Sanctissimi vicarii dixerunt: De quo peccato? Leo dixit: De hoc quod juravi ad sanctos apostolos. Sanctissimi vicarii dixerunt: Quis te duxit illuc? Leo dixit: Imperator illius temporis et Caesar. Sanctissimi vicarii dixerunt: Per potentiam et vim, an sponte? Leo dixit: Interrogaverunt me, Quia vidisti electionem patriarchae Ignatii? Et dixi: [Col. 0140A] Non. Sanctissimi vicarii dixerunt: Sponte fecisti juramentum, an violenter? Leo dixit: Hoc interrogaverunt, Quia fortasse non eras tunc in hac urbe, quando electus est patriarcha, et intra, et jura; et intravi, et juravi. Sanctissimi vicarii dixerunt: Quot anni sunt ex quo consecratus est patriarcha Ignatius? Leo consul dixit: Dico, sunt anni viginti quatuor. Sanctissimi vicarii dixerunt: Antequam juraris, communicabas cum patriarcha Ignatio? Leo dixit: Etiam. Sanctissimi vicarii senioris Romae dixerunt: Et quare, frater, novissime factus es contra eum? in hoc apparet quia tu cucurristi ut occideres patrem tuum et pastorem tuum. Scis quia peccatum fecisti, et poenitentiam egisti, et accepisti epitimia? Leo dixit: Epitimia non accepi. Sanctissimi [Col. 0140B] vicarii dixerunt: Neglexisti accipere epitimia? communicasti post haec, an non? Leo dixit: Non. Sanctissimi vicarii senioris Romae dixerunt: Recipis patriarcham Ignatium modo? Leo dixit: Quidquid recipit mundus et vos, recipio et ego. Sanctissimi vicarii dixerunt: Vis accipere epitimia? Leo dixit: Si mihi dederitis, accipio. Sanctissimi vicarii senioris Romae dixerunt: Recipis sanctam hanc synodum? Leo dixit: Recipio eam. Sanctissimi vicarii dixerunt: Anathematizas Photium et omnes quos synodus anathematizavit? Leo dixit: Quis sum ego, ut anathematizem? Anathematismus in causa fidei fit; at vero Photius orthodoxus est, et utquid anathematizabo eum? Sanctissimi vicarii dixerunt: Opera ejus pejora sunt omni haeresi, quia diaboli operarius [Col. 0140C] est. Leo consul dixit: Cum vos judicetis fieri et excepta haeresi anathematismum, anathematizo et ego cunctos quos anathematizavit sancta haec et universalis synodus. Et post horum duorum examinationem virorum interrogatus est Eustachius regius spatharius candidatus (spatharo-candidatus), Constantinus regius spatharius, Basilius regius mandator, Photius spatharius et factus chartularius militaris logothesii, Paulus regius scriba, Christophorus regius spatharius, et secundus vulgi Prasinorum, Anastasius dudum diaconus, Marinus [al., Marianus] vestitor et factus epoptes, Constantinus chartularius, Arsabir regius candidatus, et Constantinus regius protospatharius. Et interrogati admodum et discussi omnes, objiciebant violentiam et timorem regium, [Col. 0140D] et privationem pecuniarum, et exsilium, et una voce, quod non sponte ad hujusmodi actum compulsi fuerint, asseveraverunt. Quidam quidem ex eis se fassi sunt statim fuisse confessos, et accepisse convenientia epitimia: quidam vero etiam usque in praesens sine poenitentia permansisse, qui apta epitimia a sancta et universali synodo susceperunt, quemadmodum posthac manifestabitur, cum videlicet omnes hi susceperint sanctam et universalem synodum, et anathematizaverint omnia quaecunque haec anathematizavit, et susceperint similiter animo libenti quaecunque suscepit. Bahanes, magnificentissimus patricius et praepositus, dixit, sicut ex persona senatus ad sanctissimos vicarios senioris [Col. 0141A] Romae: Omnes viri qui falso juraverunt contra sanctissimum patriarcham, non sunt hic praesentes: quidam enim et mortui sunt, alii propter infirmitatem vel alias causas huic praesentiae desunt: audistis veritatem. Sanctissimi vicarii dixerunt: Volumus audire et ab absentibus quemadmodum ex praesentibus. Bahanes, magnificentissimus patricius et praepositus, dixit ad sanctam synodum: Quid desiderat sancta haec synodus? judicentur isti sine illis, an non? Sanctissimi vicarii dixerunt: Exspectemus eos. Magnificentissimi et gloriosissimi principes dixerunt: Non potest alia synodus fieri causa illorum: verumtamen, licet alii praesto non sint, epitimium audire habent quod habetis dare; et si quidem cucurrerunt ad pedes vestros, et sanctissimi [Col. 0141B] patriarchae Ignatii, accipient epitimium definitum a sanctitate vestra: si vero non venerint, sed permanserint in malitia sua, crescet epitimium ipsorum, sicut sanctitati vestrae placuerit. Ignatius sanctissimus patriarcha dixit: Impossibile est ut non discutiantur homines illi, et appareant quales et qui sint: multi enim ex eis actuarii, et stabularii, ac equorum medici sunt; propter quod justum est ut veniant in conspectum hujus sanctae synodi, et arguantur, et confiteantur veritatem, quemadmodum et isti. Magnificentissimi principes dixerunt: Sicuti praediximus, domine, non potest propter eos qui reperti non sunt alia synodus fieri, sed, si jubeas, coram sanctitate tua et omnium metropolitarum venient. Ignatius sanctissimus patriarcha dixit: Placet. Et [Col. 0141C] post hoc ascendens Stephanus Deo amabilis diaconus et notarius; legit epitimium quod definierunt sanctissimi vicarii, et tota sancta synodus, habens ita:

Considerante pariter hac sancta et universali synodo virorum istorum qui ultro ingressi sunt ad eam, quique contra Ignatium sanctissimum patriarcham mendaciter juraverunt olim sub Michaele imperatore, et Barda domestico, compulsi in ecclesia Sanctorum Apostolorum in conspectu nefandi concilii, definimus et promulgamus eos qui non poenituerunt, neque annuntiaverunt, neque epitimium acceperunt, sed permanserunt in duritia cordis sui, et non cognoverunt peccatum quod egerunt; non solum contra sanctissimum patriarcham Ignatium, [Col. 0141D] sed et contra sanctissimam Dei Ecclesiam, per septem annos epitimium habere; propter manifestatum peccatum tale, esse illos in duobus annis extra Ecclesiam, et in aliis duobus annis intra Ecclesiam audire divinas Scripturas usque ad catechumenos, non tamen ullo modo communicare, sed abstinere a carnibus et vino quatuor annis praeter Dominicos dies, et praeter Dominicas festivitates, et in aliis tribus annis stare cum fidelibus, et mereri divinam communionem in solis Dominicis solemnitatibus cum eleemosynis, et orationibus atque jejuniis; ita ut tribus diebus hebdomadis, secunda videlicet, quarta et sexta feria, abstineant a carnibus et vino. Peccamen enim ipsorum non fuit modicum, sed, ut jam dictum [Col. 0142A] est, contra Deum magnum, et primum pastorum principem, et per pontificem qui unctus est ab ipso: et quicunque sunt, qui non venerunt hodie in hanc sanctam et universalem synodum, et se occultant, nolentes annuntiare peccatum quod egerunt, et effugere volunt sententiam epitimii, sint omnino ab Ecclesia segregati, et anathematis ligamento constricti, donec conversi per poenitentiam salvi fiant: qui vero accipiunt epitimia prius, et custodiunt, post completum epitimium, digni fiant sanctis et divinis mysteriis.

Et post lectionem, magnificentissimi et gloriosissimi principes ad sanctissimos vicarios dixerunt: Justam constat esse damnationem super iis qui perjuraverunt, et fallaciter juraverunt, et recipiunt [Col. 0142B] epitimium quod datum est a sancta synodo: sed petimus, et rogamus vos, ut veniam ostendatis et compassionem in eos; quia multum tempus positum est epitimii, et quia peccatum propter quod peccaverunt in pastorem et pontificem nostrum patratum est; detur et potestas sanctitati ejus, ut quisquis erit ad illum contrito corde, quaerens misericordiam, sicut Deus deduxerit eum, epitimium minoret. Etenim imitator est illius qui pro eis qui se crucifixerunt oravit: hoc petimus, hoc rogamus sanctitatem vestram, hoc deprecamur vos. Sanctissimi vicarii dixerunt: Nos non solum propter praesentem rem, vel causam, hanc posuimus definitionem, sed et propter futuram cautelam: verumtamen in pastorem in quem peccaverunt committimus hodiernam [Col. 0142C] dispensationem eorum qui in hac causa praesentes existunt. Et praedixerunt ad sanctissimum patriarcham Ignatium: Sancta quidem synodus consonanter dedit eis epitimium eorum, peccato suo condignum, imo vero multae compassioni propinquum, verumtamen potestatem habet sanctitas tua secundum contritionem cordis uniuscujusque, et fervorem ac studium, poenitentiae allevandae, vel etiam augendi epitimium quod datum est: quoniam in te peccaverunt, et per te in Deum. Magnificentissimi et gloriosissimi principes dixerunt: Benedictus Deus qui et in hac parte ostendit vos imitatores pietatis suae. Honorabilissimi episcopi dixerunt: Placet omnibus judicium istud. Bahanes, magnificentissimus patricius et praepositus ad sanctissimos vicarios, dixit: [Col. 0142D] Capitulum hoc jam finem accepit. Habetis aliud quid ad disponendum, an non? nam hora praeteriit: quod si non habetis, dicite. Donatus Deo amicissimus episcopus Ostiae, et Stephanus Deo amicissimus episcopus Nepae, et Marinus reverendissimus diaconus sanctae Romanae Ecclesiae, dixerunt: Habemus et aliud quid ad requirendum hodie. Postquam enim ingressi sumus in hanc a Deo conservandam urbem, auditum est a nobis quia malos homines et contemptores inveniens diabolus organa malitiae suae, operatus est novam rem et plenam impietate; ita ut laici homines, et senatores vestirentur superhumeralibus, et facerent, quantum putatur, ea quae sunt sacerdotum. Magnificentissimi et gloriosissimi principes [Col. 0143A] dixerunt: Voluntas vestra fiat; conspicimus enim et nos hoc justum fore. Sanctissimi vicarii senioris Romae dixerunt: Ingrediantur tales. Et ingressi sunt, et steterunt in medio, Marinus spatharius candidatus, et Basilius spatharius, et Georgius spatharius, et interrogati sunt a sanctissimis loci servatoribus: Quamobrem introistis in hanc sanctam synodum, et ut quam causam nuntietis? Marinus et ii qui cum ipso erant, dixerunt: Ludum faciebat Michael imperator, mittens nobis pontificalem stolam, verum non solum nobis, sed et aliis pluribus spathariis. Sanctissimi vicarii dixerunt: Veraciter mittebatis sacerdotalem stolam? Marinus et caeteri dixerunt: Veraciter mittebamus eam. Sanctissimi vicarii dixerunt: Et posuerunt super vestra capita [Col. 0143B] sancta Evangelia? Marinus et qui cum ipso erant dixerunt: Veraciter posuerunt ea. Sanctissimi vicarii dixerunt: Et faciebat quis aliquam orationem in vos? Marinus et qui cum ipso erant dixerunt: Etiam. Sanctissimi vicarii dixerunt: Quis? Marinus et reliqui dixerunt: Theophilus protospatharius. Sanctissimi vicarii dixerunt: Vivit, an mortuus est? Marinus et Gregorius dixerunt: Mortuus est, Deo volente. Sanctissimi vicarii dixerunt: Utique vere mortuus est, et abiit in infernum. Vos sciebatis quod malum esset: ut quid hoc fecistis? Marinus et qui cum ipso erant dixerunt: Et quid poteramus adversus imperatorem dicere, feminas et pueros et saeculum habentes? Sanctissimi vicarii senioris Romae dixerunt: Et si obtulisset vobis idolum, adorare [Col. 0143C] illud habuissetis? Marinus et caeteri dixerunt: Absit. Sanctissimi vicarii senioris Romae dixerunt: A cunabulis et ab aetate infantiae ecquis vos induxit in Ecclesiam Dei? vel quis vos illuminavit; sacerdotes, an saeculares? Marinus et caeteri dixerunt: Sacerdotes. Sanctissimi vicarii dixerunt: Et cur, si sacerdotes induxerunt vos in Ecclesiam et in communionem, vos depravastis divina et terribilia mysteria, illusistis et fecistis ridiculum sacerdotium? Marinus et Basilius et Gregorius responderunt: Diximus, et iterum dicimus: Per diem illam quidquid faciebat imperator, et praecipiebat, nos faciebamus; si enim loqueremur, et resisteremus, moreremur; et tamen quidam ex nostris resistentes caesi sunt. Sanctissimi vicarii dixerunt: Bonum esset, quoniam inchoastis [Col. 0143D] bonum, etsi caesi essetis, et permansissetis usque in finem, et servassetis veritatem. Marinus et qui cum eo erant dixerunt: Homines sumus infirmi, et non tolerassemus mortem. Verumtamen epitimium accipimus, confitentes sanctissimo domino Ignatio patriarchae; et interrogetur. Sanctissimi vicarii dixerunt: Et custoditis epitimia? Marinus et caeteri dixerunt: Etiam, Deus scit quia custodivimus ea. Sanctissimi vicarii dixerunt: Quis vobis dedit ea? Marinus et qui cum ipso erant dixerunt: Patriarchae diximus, et dixit nobis: Ite singuli, ubi habetis satisfactionem, et accipite. Sanctissimi vicarii senioris Romae dixerunt: Quando hanc pompam, et injuriam, et ridiculum faciebatis in sacerdotium, videbat [Col. 0144A] vos Photius? Marinus et qui cum ipso dixerunt: Nescimus si videbat, an si non videbat; testis autem est Deus, quia totus mundus illud sciebat. Sanctissimi vicarii dixerunt: Quot eratis? Marinus et caeteri dixerunt: Multi eramus. Sanctissimi vicarii dixerunt: Vere multi fuistis in inhonorantiam et confusionem unius et solius veri Dei nostri: ideo et vos praesentes, et illi absentes epitimium habetis accipere a sancta hac et universali synodo ad indulgentiam impietatis vestrae. Et post haec ascendens Thomas reverendissimus subdiaconus et devotus notarius, ut ex persona sanctissimorum vicariorum senioris Romae legit ita:

In novissimis temporibus nova pravitas, et valde reprehensibilis apparuit adinventio. Homines enim [Col. 0144B] laici ad dedecus et confusionem Christi Dei nostri, et Ecclesiae ipsius, ac sacerdotalis dignitatis, amicti sacerdotalibus stolis, et episcopalibus superhumeralibus, et accipientes orationem sacerdotalem ab aliquo laico, quasi patriarchalem formam habente, praesumpserunt sacerdotio fungi, et agere putativa, veluti digni summi sacerdotes, divinae administrationis mysteria in derisionem et vituperationem dati a Deo principibus sacerdotum honoris, et detractionem immaculatae Christianorum fidei: quos coram sancta synodo introducentes, et discutientes, didicimus perfectius adhuc de eisdem ipsis auditam ab aliis impietatem: et ideo justum duximus et hos aptis et convenientibus epitimiis submittere, ut nequaquam amodo hujusmodi nefas in Ecclesia Dei, et Christianissimo [Col. 0144C] populo, et in plenitudine fiat. Volumus ergo componere capitulum de illicito hoc conamine, quod in alio conventu, Deo favente, legetur.

Et post lectionem hanc ascendens Stephanus Deo amabilis diaconus et notarius, ut ex persona Orientalium sedium, ita legit: Quoniam sub imperiali timore, et periculo consistebant: quod potius ipse imperator faciens apparebat, et subsequenter illos agere cogebat, non autem talem animum vel sensum gerebant, ut persisterent ad capitalem animadversionem suscipiendam, secundum infirmitatem eorum definietur epitimium in alio conventu.

Et post lectionem, magnificentissimi et gloriosissimi principes dixerunt: Ecce capitulum hoc convenientem accipit terminum: quid ergo vult sanctitas [Col. 0144D] vestra? Sanctissimi vicarii senioris Romae dixerunt, ac duarum Orientalium sedium: Volumus falsos vicarios, quos Photius adduxit contra beatissimum papam Nicolaum, quasi ab aliis patriarchalibus sedibus, ingredi huc, ut cognoscat Photii versutias et fraudes etiam reverendissimus frater noster et comminister Joseph, vicarius patriarchae Alexandriae. Introierunt Leontius, Gregorius, et Sergius. Stantibus autem illis in medio, Bahanes magnificentissimus patricius et praepositus dixit: Quis ex vobis est qui a Photio diffamatus est esse vicarius Alexandriae? Et factus est proprius Leontius et dixit: Ego sum. Joseph Deo amicissimus archidiaconus et vicarius Alexandriae ad Leontium dixit: Unde, et quis es? Leontius dixit: [Col. 0145A] Graecus fui genere, captivus vero perrexi Alexandriam. Joseph vicarius Alexandriae dixit: Et a quo emptus es? Leontius dixit: A Michaele patriarcha. Joseph vicarius Alexandriae dixit: Ubi est episcopium patriarchae? Leontius dixit: Intus ad ecclesiam sanctae Dei Genitricis, apud ea quae sunt Eulogii. Joseph vicarius Alexandriae dixit: Et quomodo intrasti huc? Leontius dixit: Homo eram captivus, et liberum me fecit, et veni huc propter benedictionem. Joseph reverendissimus archidiaconus et vicarius Alexandriae dixit: Misit te sanctissimus Michael sicut vicarium? Leontius dixit: Saepe dixi quia non misit me, sed propter benedictionem ego ipse veni usque huc. Photius autem misit me Romam, ut quidquid dicerent metropolitae facerem. Deus autem novit [Col. 0145B] quia sicut pecus descendebam, nihil sciens. Sanctissimi vicarii, et tota sancta synodus dixit: Hic peccatum suum confitetur, et non jam egemus testibus. Pluribus ergo interrogatus et discussus, nihil aliud dixit, nisi quae in octava actione in conspectu sanctae et universalis synodi. Magnificentissimi et gloriosissimi principes dixerunt: Nos vero haec quae nunc a te dicta sunt et antea multoties audivimus, modo vero ideo intromissus es huc, ut videat te verus vicarius patriarchae Alexandriae, quia mendax et seductor eras, sicut etiam tu ipse confessus es. Sanctissimi vicarii senioris Romae dixerunt: Quae sunt duae personae illae quas videmus? Magnificentissimi et gloriosissimi principes dixerunt: Falsi vicarii. Sanctissimi vicarii senioris Romae dixerunt: [Col. 0145C] Nos adhuc non vidimus eos: et veniant ad nos, ut interrogemus illos. Et appropinquantibus, interrogaverunt sanctissimi vicarii: Qui estis? et unde venistis? ut vicarii venistis, an ut litterarum delatores? pro qua occasione venistis? dicite. Georgius dixit: Ut litterarum delator veni tantummodo. Sanctissimi vicarii senioris Romae dixerunt: A quo missus es? Georgius dixit: A Constantino oeconomo Antiochensium Ecclesiae; ab eo enim missus sum ad Photium et Michaelem imperatorem, causa benedictionis. Sanctissimi vicarii senioris Romae dixerunt: Subscripsistis in libro contra sanctissimum papam Nicolaum, qui a Photio factus est? Georgius dixit: Absit. Sanctissimi vicarii senioris Romae dixerunt: Et quomodo descendebatis ad urbem Romam? ad [Col. 0145D] quod opus faciendum? Georgius dixit: Credite mihi, quia utquid descendebam illuc nescio. Sanctissimi vicarii senioris Romae dixerunt: Quomodo tenetis? Georgius et qui cum ipso dixerunt: Sicut tenet sancta Dei Ecclesia, et Christiani. Sanctissimi vicarii senioris Romae dixerunt: Recipitis hanc sanctam synodum? Georgius et qui cum ipso erant dixerunt: Sicut eam recipiunt omnes Christiani, recipimus illam et nos. Sanctissimi vicarii senioris Romae dixerunt: Dicite tantum vos, quomodo eam recipitis? Georgius et qui cum ipso erant dixerunt: Diximus quia recipimus eam. Sanctissimi vicarii senioris Romae dixerunt Anathematizatis quos anathematizavit sancta synodus? Georgius et qui cum [Col. 0146A] ipso erant dixerunt: Qui sumus nos ut anathematizemus? Sanctissimi vicarii dixerunt: Et quomodo descendebatis Romam cum libro nefandi concilii? Georgius et qui cum ipso erant dixerunt: Coacti et inviti; dixit enim nobis Photius: Quia apparuerunt Romae capitula contra papam Nicolaum, ite, et certificamini si sunt veracia. Nos vero diximus ei: Homines rustici sumus; si pervenerimus Romam, quam dabimus rationem? Et ille dixit nobis: Quia docent vos episcopi quae debeatis dicere. Sanctissimi vicarii senioris Romae dixerunt: Vos homines peregrinos et advenas, sicut dicitis, litterarum gerulos, oportebat accipere litteras, et iterum reverti ad propria, verumtamen anathematizatis concilium quod Romam ferebatis? Georgius et qui cum ipso erant [Col. 0146B] dixerunt? Anathema ei qui fecit, et qui consensit, et qui defendit illud! Sanctissimi vicarii senioris Romae dixerunt: Recipitis beatissimum papam Nicolaum, et sanctissimum patriarcham Ignatium? Georgius et qui cum ipso erant dixerunt: Ut recipit eos sancta haec universalis synodus, recipimus et nos: qui enim sumus nos ut contradicamus tantae synodo, in qua omnes patriarchae praesto sunt per loci servatores suos? Donatus Deo amabilis episcopus Ostiae, et Stephanus Deo amabilis episcopus Nepae, et Marinus reverendissimus diaconus sanctae Romanorum Ecclesiae dixerunt ad Joseph archidiaconum et vicarium throni Alexandrini: Ecce et ipse, charissime frater noster, cognovisti per haec quae nunc audisti Photii maligna opera et versutias: et [Col. 0146C] quia dolosus erat et mendax, et veritas non erat in eo. Hos autem homines, cum sint pauperes et peregrini, judicamus venia dignos propter violentiam quam se pertulisse confessi sunt; sed gloria Christo Deo propter omnia, qui dixit: Quid occultum, quod non manifestabitur (Matth. X)? Qui etiam sanctam hanc et universalem synodum congregare dignatus est in gloriam benignitatis suae, et sanctae catholicae et apostolicae Ecclesiae pacificam ordinationem. Helias Dei cultor presbyter et syncellus sedis Hierosolymorum dixit: Magna beneficia consecuti in completione sanctae hujus et universalis synodi a vero Deo et Salvatore nostro Jesu Christo, magnas illi quoque gratiarum actiones, et gloriae laudes referre debemus; quia dignatus est post tot [Col. 0146D] tempora patriarchalia capita invicem adunare ad gloriam benignitatis suae, et salutem Ecclesiae. Et post hoc ascendens Stephanus diaconus et devotus notarius, laudes dixit ita: Multos annos imperatorum Basilii, Constantini et Leonis! Magnorum principum et imperatorum multos annos! Eudoxiae piissimae imperatricis multos annos! Nicolai beatissimi papae Romani aeterna memoria! Adriani sanctissimi papae Romani multos annos! Ignatii sanctissimi patriarchae Constantinopoleos multos annos! orthodoxorum patriarcharum Orientis multos annos! sacri senatus multos annos! sanctae et universalis synodi aeterna memoria!


VERSUS.
[Col. 0147A]
Scissionibus mundum replentem,
Duas vero fides impie habentem,
Animas autem duas mortalium dicentem,
Et imperium multipliciter incidentem,
Et patriarcham omnem deponentem,
Alienumque thronum invadentem,
Moechum rursus omnibus exprimentem,
Ignobilemque populum advocantem,
Subscribere invitos minitantem
[Col. 0148A] Compatriarchae mimi existentem,
Pauperum clerum orphanorumque insontes punientem,
Fideliumque fidem in maledictionem ponentem,
Et Nicolai fidem projicientem,
Et Sacacium in vicis invenientem,
Hujus vero socios ex semitis congregantem,
Et scandalum omnibus excitantem,
Inimicum Dei dixerimus, impie agentem.



ACTIO DECIMA.
[Col. 0147]

[Col. 0147B] In nomine Domini et dominatoris omnium Jesu Christi veri Dei et Salvatoris nostri, consulatus a Deo coronatorum et tranquillissimorum dominorum nostrorum, Basilii et Constantini anno tertio, Leonis vero anno primo, perpetuorum Augustorum, indictione tertia, pridie Kalendarum Martiarum, feria tertia: propositis pretiosis et vivificis lignis, et intemeratis salutis nostrae Evangeliis, in dextris partibus famosissimi templi sanctae ac magni nominis Sophiae: insuperque praesidentibus amicis Christi imperatoribus nostris Basilio et Constantino, et convenientibus Donato Deo amabili episcopo Ostiae, et Stephano Deo amabili episcopo Nepae, et Marino Deo honorabilissimo diacono locum retinentibus sanctissimi papae Adriani senioris Romae et Ignatio sanctissimo archiepiscopo [Col. 0147C] magni nominis Constantinopoleos novae Romae: et sanctissimis loci servatoribus Orientis, videlicet Joseph Deo amabili archidiacono Alexandrinorum magnae civitatis, locum retinente Michaelis sanctissimi patriarchae Alexandriae, et Thoma sanctissimo metropolita Tyri, et loci servatore sedis Antiochiae, et Helia Dei cultore presbytero et syncello, locum retinente Theodosii patriarchae Hierosolymorum: praesentibus quoque sacro senatu, scilicet Theodoro magnificentissimo patricio et magistro, Christophoro magnificentissimo patricio et magistro, Bahane magnificentissimo patricio ac praeposito, Joanne magnificentissimo patricio et protospathario, Stephano magnificentissimo patricio et sacellario, Marino magnificentissimo patricio et logotheta militari, [Col. 0147D] Hemerio magnificentissimo proconsule ac patricio, Theophilo magnificentissimo proconsule ac patricio, Michaele magnificentissimo proconsule ac patricio, Leone magnificentissimo proconsule ac patricio, Palatino magnificentissimo patricio et domestico excubitorum, Paulo magnificentissimo patricio, et praefecto, Constantino magnificentissimo patricio, Theodoro magnificentissimo patricio, Barbatio magnificentissimo patricio, Manuele magnificentissimo patricio, Michaele magnificentissimo patricio, Theophylacto magnificentissimo patricio, Manuele magnificentissimo patricio, et Fetronate magnificentissimo patricio. Similiter consederunt in dextera [Col. 0148B] parte gloriosissimi principes et apocrisiarii perspicui Ludovici imperatoris Italorum atque Francorum, videlicet Anastasius Deo amabilis bibliothecarius Romae, suppoprimus concofanariorum, et consobrinus uxoris ejus, et Eurardus praepositus mensae ipsius; similiter et gloriosissimi judices Michaelis sublimissimi principis Bulgariae Stasiszerco borlas nesundicus vagantur il vestrannatabare praestit zisunas campsis, et Alexius Sampsi Hunno: necnon et considentibus Deo amabilissimis metropolitis, id est Basilio Deo amabili archiepiscopo Ephesi, Theodulo Deo amabili metropolita Ancyrae, Barnaba Deo amabili metropolita Cyzici, Nicephoro Deo amabilissimo metropolita Amasiae, Basilio Deo amabili metropolita Chalcedonis, Nicephoro Deo amabili metropolita [Col. 0148C] Amasiae, Basilio Deo amabili metropolita Gangrensium, Cypriano Deo amabili metropolita Claudiopoleos, Styliano Deo amabili metropolita Neocaesareae, Niceta Deo amabili metropolita Athenarum, Theodoro Deo amabili archiepiscopo Thessalonicensium, Theophylacto Deo amabili metropolita Iconii, Nicolao Deo amabili metropolita Synnadorum, Nicolao Deo amabili metropolita Myrorum, Sisinnio Deo amabili metropolita Laodiceae, Metrophane Deo amabili metropolita Smyrnae, Euthymio Deo amabili metropolita Catanae, Michaele Deo amabili metropolita Rhodi, Hilarione Deo amabili metropolita Corinthi, Basilio Deo amabili metropolita Antiochiae, Ignatio Deo amabili metropolita Hierapoleos, Michaele Deo amabili metropolita Bisiae, Joanne Deo amabili archiepiscopo [Col. 0148D] Pompeiopoleos, Stephano Deo amabili archiepiscopo Amestriadis, Stephano Deo amabili metropolita Cypsallorum, Photio Deo amabili archiepiscopo Nacoliae, Joanne Deo amabili archiepiscopo Cii, Jacobo Deo amabili archiepiscopo Methymnae, Hypatio Deo amabili archiepiscopo Garihelae, Leone Deo amabili archiepiscopo Neapoleos, Euthymio Deo amabili archiepiscopo Euchaitorum, Basilio Deo amabili archiepiscopo Mistiae, Theophane Deo amabili metropolita Selgae, Marciano Deo amabili archiepiscopo Thebarum, Paulo Deo amabili metropolita Apamiae, Gregorio Deo amabili archiepiscopo Parii, Joanne Deo amabili archiepiscopo Nisae, Joanne Deo amabili [Col. 0149A] archiepiscopo Polemani, Paulo Deo amabili episcopo Hyberorum, Anthe Deo amabili episcopo Hiunopoleos [al., Himyopoleos], Theodoro Deo amabili episcopo Rurreppi [al., Rurippi], Xenophonte Deo amabili episcopo Mylassi, Basilio Deo amabili episcopo Cratiae, Arsenio Deo amabili episcopo Aureliopoleos, Gregorio Deo amabili episcopo Iripoleos, Basilio Deo amabili episcopo Adranii, Michaele Deo amabili episcopo Hadramiti, Eustachio Deo amabili episcopo Aemoniae, Leone Deo amabili episcopo Daphnusiae, Basilio Deo amabili episcopo Pirgii, Gregorio Deo amabili episcopo Messinae, Paulo Deo amabili episcopo Baris, Nicephoro Deo amabili metropolita [al., episcopo] Crotonae, Melesio Deo amabili episcopo Heracliae, Photio Deo amabili episcopo Ypsi, Stephano Deo amabili episcopo Gordoservorum, [Col. 0149B] Euthymio Deo amabili episcopo Sebastae, Joanne Deo amicissimo episcopo Tampsii, Nicephoro Deo amabili episcopo Aspinae, Theognasto Deo amabili episcopo Parnasii, Sisinnio Deo amabili episcopo Berinopoleos, Teophane Deo amabili episcopo Azani, Philito Deo amabili episcopo Tabiae, Leone Deo amabili episcopo Agrorum, Basilio Deo amabili episcopo Adadorum, Constantino Deo amabili episcopo Tii, Michaele Deo amabili episcopo Cercyrorum, Nicephoro Deo amabili episcopo Zacynthi, Athanasio Deo amabili episcopo Magnesiae, Ignatio Deo amabili episcopo Simmei, Petro Deo amabili episcopo Troadis, Niceta Deo amabili episcopo Cephaludii, Georgio Deo amabili episcopo Diascilii, Ignatio [Col. 0149C] Deo amicissimo episcopo Dorylaei, Stephano Deo amicissimo episcopo Pirgi, Constantino Deo amicissimo episcopo Augustopoleos; Georgio Deo amabili episcopo Cyriacae, Nicolao Deo amabili episcopo Docimii, Niceta Deo amabili episcopo Photiae, Paulo Deo amicissimo episcopo Melae, Tarasio Deo amabili episcopo Cynii, Germano Deo amabili episcopo Cytri, Theophane Deo amabili episcopo Trallae, Nicolao Deo amabili episcopo Adramiae, Constantino Deo amabili episcopo Numericorum, Michaele Deo amabili episcopo Leontopoleos, Joseph Deo amabili episcopo Berrae, Petro Deo amabili episcopo Palaeorum, Basilio Deo amabili episcopo Zuruli, Michaele Deo amabili episcopo Metelupoleos, Phoca Deo amabili episcopo Sororum, Constantino Deo amabili [Col. 0149D] episcopo Synai, Ignatio Deo amabili episcopo Basilii, Damiano Deo amabili episcopo Melitopoleos, Theoclito Deo amabili episcopo Lacedaemoniae, Cosma Deo amicissimo episcopo Adrianopoleos, Constantino Deo amabili episcopo Plusiadis, Macario Deo amabili episcopo Chyzomenae, Arsapio Deo amabili episcopo Erithreae, Luca Deo amabili episcopo Magnesiae, Nicephoro Deo amabili episcopo Neapoleos, Joseph Deo amabili episcopo Aneorum, et Georgio Deo amabili episcopo Turitunii: his ita convenientibus, jussu Basilii et Constantini magnorum et amicorum Christi imperatorum, stans in medio Bahanes magnificentissimus patricius et praepositus [Col. 0150A] dixit ad santissimos vicarios senioris Romae, et Orientalium sedium: Quid videtur sanctitati vestrae? quid agemus hodie? Sanctissimi vicarii dixerunt: Prae omnibus necessarium arbitramur, ut primum legantur canones, quos debet haec sancta synodus firmare: si ergo placet ei, dicat. Sancta synodus exclamavit. Placet. Et ascendens Stephanus Deo amicissimus diaconus, et notarius, legit canones in superiori parte synodi, magna voce, in audientiam omnium. Similiter et Thomas reverendissimus diaconus et notarius, et in inferiori parte synodi easdem regulas legit.



REGULAE SANCTAE AC UNIVERSALIS OCTAVAE SYNODI QUAE CONSTANTINOPOLI CELEBRATA EST.



I. De custodiendis et conservandis omnino expositis antea et traditis Ecclesiae canonibus.
[Col. 0150B]

Per aequam et regiam divinae justitiae viam inoffense incedere volentes, veluti quasdam lampades semper lucentes et illuminantes gressus nostros, qui secundum Deum sunt, sanctorum Patrum definitiones et sensus retinere debemus. Quapropter et has ut secunda eloquia [a 1Kb] , secundum magnum et sapientissimum Dionysium, arbitrantes et existimantes, etiam de eis cum divino David promptissime canamus: Mandatum Domini lucidum illuminans oculos (Psal. XVIII); et: Lucerna pedibus meis lux tua, et lumen semitis meis (Psal. CXVIII): et cum Proverbiatore dicimus: Mandatum tuum lucidum, et lex tua lux (Prov. VI): et cum magna voce cum Isaia clamamus ad Dominum Deum, quia Lux praecepta tua sunt super terram (Isa. LX). Luci enim veraciter assimilatae sunt divinorum canonum hortationes et dehortationes, secundum quod discernitur melius a [Col. 0150C] pejori, et expediens atque proficuum ab eo quod non expedire, sed et obesse dignoscitur. Igitur regulas, quae sanctae catholicae ac apostolicae Ecclesiae tam a sanctis famosissimis apostolis, quam ab orthodoxorum universalibus, necnon et localibus conciliis, vel etiam a quolibet deiloquo Patre ac magistro Ecclesiae traditae sunt, servare ac custodire profitemur; his et propriam vitam, et mores regentes, et omnem sacerdotii catalogum, sed et omnes qui Christiano censentur vocabulo, poenis et damnationibus, et e diverso receptionibus, ac justificationibus quae per illas prolatae sunt et definitae, subjici canonice decernentes; tenere quippe traditiones, quas accepimus, sive per sermonem, sive per epitolam sanctorum qui antea fulserunt, Paulus admonet aperte magnus apostolus (II Thess. II).



II. De conservandis etiam definitionibus synodice a beatissimo papa Nicolao et sanctissimo papa Adriano Romanis patriarchis pro defensione Constantinopolitanorum Ecclesiae ac restitutione Ignatii sanctissimi patriarchae, atque neophyti expulsione ac condemnatione Photii expositis.
[Col. 0150D]

Obedite praepositis vestris, et subjacete illis; ipsi enim pervigilant pro animabus vestris tanquam rationem reddituri (Hebr. XIII), Paulus magnus apostolus praecipit. Itaque beatissimum papam Nicolaum tanquam organum sancti Spiritus habentes, necnon et sanctissimum Adrianum papam successorem ejus, definimus atque sancimus etiam omnia quae ab eis synodice per diversa tempora exposita sunt et promulgata, tam pro defensione ac statu Constantinopolitanorum Ecclesiae, et summi sacerdotis ejus, Ignatii videlicet, sanctissimi patriarchae, quam etiam pro Photii neophyti et invasoris expulsione [Col. 0151A] ac condemnatione, servari semper et custodiri cum expositis capitulis immutilata pariter et illaesa, et nullum episcoporum, aut presbyterorum, vel diaconorum, aut quempiam de catalogo clericorum, aut quempiam de catalogo clericorum evertere, vel reprobare aliquid horum audere. Quisquis autem post hanc definitionem nostram comprehensus fuerit spernens quidquam capitulorum et decretorum quae ab illis exposita sunt, siquidem sacerdos fuerit, aut clericus, a proprio decidat honore simul et ordine: monachus autem, vel laicus, cujuscunque sit dignitatis, segregetur, donec poenitens profiteatur se conservaturum praedictorum editionem.



III. Ut honoretur et adoretur imago Domini nostri Jesu Christi, aeque ut sanctorum libri Evangeliorum, et figura praetiosae crucis, similiter et intemeratae matris ejus et Dei genitricis Mariae, et omnium sanctorum, necnon coelestium ministrorum.

Sacram imaginem Domini nostri Jesu Christi et [Col. 0151B] omnium liberatoris et salvatoris aequo honore cum libro sanctorum Evangeliorum adorari decernimus. Sicut enim per syllabarum eloquia, quae in libro feruntur, salutem consequemur omnes, ita per colorum imaginariam operationem, et sapientes et idiotae cuncti, ex eo quod in promptu est, perfruuntur utilitate; quae enim in syllabis sermo, haec et scriptura [al., pictura], quae in coloribus est, praedicat, et commendat; et dignum est, ut secundum congruentiam rationis, et antiquissimam traditionem propter honorem, quia ad principalia ipsa referuntur, etiam derivative iconae honorentur, et adorentur aeque ut sanctorum sacer Evangeliorum liber, atque typus pretiosae crucis. Si quis ergo non adorat iconam Salvatoris Christi, non videat formam ejus, quando veniet in gloria paterna glorificari et glorificare sanctos suos [a 1Kb] ; sed alienus sit a communione ipsius et claritate: similiter autem et imaginem intemeratae matris ejus et Dei genitricis Mariae; insuper [Col. 0151C] et iconas sanctorum angelorum depingimus, quemadmodum eos figurat verbis divina Scriptura; sed et laudabilissimorum apostolorum, prophetarum, martyrum, et sanctorum virorum, simul et omnium sanctorum, et honoramus et adoramus. Et qui sic se non habent, anathema sint a Patre, et Filio, et Spiritu sancto.



IV. De eo quod neophytus Photius nunquam fuisse videatur episcopus, neque illi qui in quolibet sacerdotali gradu consecrati sunt, putentur tales esse quales eos ille nominavit, neque dimittendi sunt eis honores, qui ab eo collati sunt, sed subvertenda esse omnia quaecunque ille ad dandum aliis gradum sacerdotii operatus est.

Amorem principatus, utpote quamdam malam radicem exortorum in Ecclesia scandalorum, radicibus excidentes, eum qui temere et praevaricatorie ne irregulariter, veluti quidam gravis lupus, in Christi ovile insiliit, Photium scilicet, qui mille tumultibus [Col. 0151D] et turbationibus orbem terrae replevit, justo decreto damnamus, promulgantes nunquam fuisse prius aut nunc esse episcopum, nec eos qui in aliquo sacerdotali gradu ab eo consecrati vel promoti sunt manere in eo ad quod provecti sunt: insuper et eos qui ab illo consuetas orationes ad praepositurae promotionem susceperunt, ab hujusmodi patrocinio coercemus. Sed et ecclesias quas, ut putatur, tam Photius quam ii qui ab ipso consecrati sunt, dedicaverunt, vel si commotas mensas stabilierunt, rursus dedicari et intronizari atque stabiliri decernimus; omnibus maxime quae in ipso, et ab ipso ad sacerdotalis gradus acceptionem vel damnationem acta sunt in irritum ductis. Dicit enim universorum [Col. 0152A] Deus per prophetam: Quia tu scientiam repulisti, et ego repellam te, ne sacerdotio fungaris mihi; et oblita es legum Dei tui, et ego obliviscar filiorum tuorum. Si secundum multitudinem eorum sic peccaverunt mihi, gloriam ipsorum in inhonorantiam ponam: peccata populi mei comedent, et in injustitiis suis accipient animas suas (Ose. IV). Et iterum dicit: Quia multiplicavit Ephrem altaria in peccatum, facta sunt ei altaria delicta: scribam in ea multitudinem (Ose. VIII) [b 1Kb] .



V. Quod non oporteat de senatoria dignitate, vel de aliquo laicorum ordine, nuper tonsum eligi vel suscipi patriarcham, nisi secundum definitionem, quae prolata est ab hac sancta et magna synodo, inveniatur.

Omnem canonicam stabilitatem in Ecclesiis semper manere in Christo providere cupientes, renovamus et confirmamus terminos et vacationes [al., variationes], quae olim a sanctis apostolis et beatis Patribus [Col. 0152B] nostris editae, legem in Ecclesia posuerunt, non oportere antistitem promovere quemquam, qui est vel secundum fidem, vel secundum sacerdotalem sortem neophytus, ne inflatus in judicium incidat, et laqueum diaboli, sicut dicit Apostolus (I Tim. III). Prioribus ergo canonibus concordantes, definimus: neminem de senatoria dignitate, vel mundana conversatione nuper tonsum super intentione vel exspectatione pontificatus, vel patriarchatus honoris, clericum, aut monachum factum, ad hujusmodi scandere gradum; licet per singulos ordines divini sacerdotii plurimum temporis fecisse probetur: neque enim propter religionem vel amorem Dei, aut propter exspectationem transeundi viam virtutum, sed ob amorem gloriae, ac principatus tonsus hujusmodi reperitur: magis autem coercemus hujusmodi, si ab imperatoria dignitate ad hoc compellatur. Si vero quis per nullam suspicionem praedictae concupiscentiae exspectationis, sed propter ipsum bonum humilitatis, quae est circa Christum Jesum, abrenuntians [Col. 0152C] mundo, fiat clericus, aut monachus, et omnem gradum ecclesiasticum transigens, per definita nunc tempora irreprehensibilis inventus exstiterit, et probatus, ita ut in gradu lectoris annum compleat, in subdiaconi vero duos, sitque diaconus tribus, et presbyter quatuor annis, bene placuit huic sanctae et universali synodo elegi hunc et admitti. Circa hos autem qui religiose morati sunt ordine clericorum, et monachorum, digni judicati sunt pontificatus dignitate pariter et honore; praedictum tempus abbreviamus, nimirum secundum quod episcoporum praelati probaverint qui per tempora fuerint. Si vero praeter hanc definitionem nostram quisquam ad jam fatum supremum honorem provectus exstiterit, reprobetur, et ab omni sacerdotali operatione prorsus abjiciatur, utpote qui extra sacros canones sit promotus.



VI. De prolato anathemate contra Photium, etiam propter falsorum vicariorum contra beatissimum papam Nicolaum inventionem, et contra eum ficte ac falso scriptorum libellorum, et quod oporteat omnes qui simile quid egerint abjicere et anathematizare.
[Col. 0152D]

Quoniam quidem apparuit Photius post prolatam contra se justissimam sententiam, et damnationem a sanctissimo papa Nicolao propter nequissimam invasionem Constantinopolitanorum Ecclesiae cum aliis malis operibus suis, etiam quosdam nequam et adulatores de plateis et vicis invenisse, et vicarios hos sanctissimarum trium patriarchalium sedium Orientis nominasse ac proposuisse, atque cum his ecclesiam malignantium, et concilium vanitatis colligens, [Col. 0153A] depositorias accusationes et crimina contra beatissimum papam Nicolaum commovisse; et anathema procaciter et audacter contra eum, et cunctos communicantes ei, saepe promulgasse, quorum quasi monumentorum libros nos quoque vidimus, ab ipso maligno opere ac fallaci dictatione consutos, qui etiam synodice ab igne consumpti sunt: hujus rei gratia pro cautela ecclesiastici ordinis anathematizamus quidem primitus praedictum Photium etiam propter hujuscemodi causam: deinde vero et omnem qui amodo in calliditate fraudulenter egerit, et verbum veritatis adulteraverit, et falsos vicarios simulaverit, vel libros dictatus mendacis finxerit, et ad propriorum favorem votorum commentatus fuerit, quemadmodum et fortissimus pietatis athleta Martinus, sanctissimus papa Romanus, tales synodice pepulit.



VII. Quod non oporteat anathematizatos a sancta et universali synodo honorandas et sanctas imagines pingere, vel docere disciplinas divinae ac humanae sapientiae.
[Col. 0153B]

Quod justum est, et juste exsequendum, deiloquus Moyses evidenter lege promulgat (Deut. XVI). Cum bonum non sit bonum, nisi secundum rationem efficiatur; bonum ergo profecto et valde proficuum est, sanctas et venerabiles iconas pingere, sed et proximos disciplinas divinae ac humanae sapientiae docere: non autem bonum est, nec omnino proficuum, ab indignis horum aliquid fieri. Hujus rei gratia nequaquam iconas operari in sacris templis, sed neque in quovis loco docere anathematizatos ab hac sancta et universali synodo definimus et promulgamus, usquequo a propria seductione ac malitia convertantur. Quisquis ergo post hanc definitionem nostram ad picturae sanctarum imaginum in ecclesiis aut doctrinae actionem quoquo modo eos admiserit, si quidem clericus fuerit, proprio gradu periclitetur, si vero laicus, separetur, et divinorum mysteriorum [Col. 0153C] communione privetur.



VIII. Quod non oporteat quemcunque patriarcham sanctae et Constantinopolitanorum Ecclesiae exigere chirographa a sacerdotali catalogo ad propriam quasi stabilitatem atque securitatem.

Omnia mihi licent, sed non omnia expediunt; omnia mihi licent, sed non omnia aedificant, dicit alicubi Paulus magnus apostolus (I Cor. VI). Igitur quoniam omnia ad utilitatem et perfectionem sanctae Dei Ecclesiae, et nihil omnino per contentionem vel inanem gloriam facere debemus; et quoniam auditibus nostris fama sonuit, quod non solum haeretici, et ii qui sanctae Constantinopolitanorum Ecclesiae sacerdotium sortiti, sed et orthodoxi ac legitimi patriarchae a sacerdotali catalogo propriae manus scripta facere ad propriam tutelam, favoremque suum, et quasi stabilitatem exigant et compellant; visum est sanctae huic et universali synodo, nequaquam id ex hoc a [Col. 0153D] quopiam fieri, excepto eo quod secundum formam et consuetudinem pro sincera fide nostra tempore consecrationis episcoporum exigitur; quod enim aliter fit, omnino non expedit, sed neque ad aedificationem Ecclesiae pertinet. Quisquis ergo ausus fuerit solvere hanc definitionem nostram, aut expetierit, aut paruerit expetentibus, honore proprio decidat.



IX. De subvertendo et solvendo vinculo proprii scripti, quod Photio excogitatum et exactum est ab omnibus volentibus exteriorem discere sapientiam.

Variam et diversam malitiam antiquitus in Ecclesia Constantinopolitana infelix operatus est Photius. Didicimus enim quod et multo ante tyrrannicum praesidiatum propriae manus subscriptionibus muniebat adhaerentes sibi clientes, ad discendam sapientiam, quae a Deo stulta facta est, cum manifeste nova [Col. 0154A] esset inventio, et sanctis Patribus nostris et magistris Ecclesiae penitus aliena. Igitur quoniam omnem colligationem iniquitatis solvere, et chirographa violentorum contractuum dirumpere praecipimus, definivit sancta et universalis synodus, neminem ex his omnibus a nunc tale tenere vel servare chirographum, sed absque quolibet offendiculo indubitanter et intrepide tam docere, quam discere omnes, qui ad utrumque consistunt idonei, praeter eos qui erroris inveniuntur et haereticae impietatis servituti redacti; hujusmodi enim certissime et docere et discernere interdicimus. Si quis autem deprehensus fuerit hanc definitionem nostram spernens atque praevaricans, si quidem clericus est, a proprio gradu decidat; laicus vero sequestretur, utpote qui non credit Dominico verbo perhibenti: Quodcunque ligaveris super terram, erit ligatum et in coelis, et quodcunque solveris super terram, erit solutum et in coelis (Matth. XVI).



X. Ut ante distinctam examinationem, et synodicam judicationem nullus clericus a proprio episcopo, aut episcopus a proprio metropolita, vel a proprio patriarcha se ullo modo segreget.
[Col. 0154B]

Divina manifesto clamante Scriptura: Ante examinationem ne vituperes: et intellige primum, et tunc increpa (Eccli. XI); et nunquid lex nostra judicat hominem, nisi prius audierit ab eo, et cognoverit quid faciat? juste et congruenter et haec sancta et universalis synodus definit et statuit, quod nullus laicorum, vel monachorum, aut aliquis ex catalogo clericorum, ante diligentem examinationem et synodicam sententiam a communione se separet proprii patriarchae, licet criminalem quamlibet causam ejus se nosse praetendat, sed neque recuset nomen ipsius referre inter divina mysteria, vel officia. Similiter autem episcopos et presbyteros, qui in exterioribus civitatibus et regionibus sunt, erga proprios metropolitas affectare mandamus: quod etiam circa patriarcham suum facere metropolitas oportet. Si vero [Col. 0154C] quis adversus hanc sanctam synodum deprehensus fuerit agere, si quidem episcopus aut clericus est, ab omni sacerdotali operatione decidat et honore; monachus autem aut laicus segregetur ab omni ecclesiastica communione atque collegio, quousque conversus per poenitentiam recipiatur.



XI. Quod oportet anathematizare omnem qui impie ac laesis sensibus habere hominem duas animas opinatur.

Veteri et Novo Testamento unam animam rationabilem et intellectualem habere hominem docente, et omnibus deiloquis Patribus et magistris Ecclesiae eamdem opinionem asseverantibus, in tantum impietatis quidam, malorum inventionibus dantes operam, devenerunt, ut duas eum habere animas impudente dogmatizare, et quibusdam irrationabilibus conatibus per sapientiam, quae stulta facta est (I Cor. I), propriam haeresim confirmare pertentent. Itaque [Col. 0154D] sancta haec et universalis synodus, veluti quoddam pessimum zizanium, nunc germinantem nequam opinionem, evellere festinans: imo vero ventilabrum in manu veritatis portans, et igni inexstinguibili transmittere omnem paleam, et aream Christi mundam exhibere volens, talis impietatis inventores et patratores, et his similia sentientes, magna voce anathematizat, et definit, atque promulgat, neminem prorsus habere, vel servare quoquo modo statuta hujus impietatis auctorum. Si autem quis contraria gerere praesumpserit huic sanctae et magnae synodo, anathema sit, et a fide atque cultura Christianorum alienus.



XII. De non recipiendis ullo modo electionibus episcoporum per principale suffragium et potentiam factis.

Apostolicis et synodicis canonibus, promotiones [Col. 0155A] et consecrationes episcoporum et potentia [al., potentatu] et praeceptione principium factas penitus interdicentibus, concordantes definimus, et sententiam nos quoque proferimus, ut si quis episcopus per versutiam vel tyrannidem principum hujusmodi dignitatis consecrationem susceperit, deponatur omnimodis, utpote qui non ex voluntate Dei, et ritu ac decreto ecclesiastico, sed ex voluntate carnalis sensus ex hominibus et per homines Dei domum [al., donum] possidere voluit, vel consensit.



XIII. Quod oporteat in magna ecclesia, in minori gradu constitutos ad majores honores opportune contendere; sed non eos qui foris sunt inter illos admitti, sed nec eos in eadem ecclesia connumerari, aut constitui, qui procurant, seu tuentur proastia, vel saecularium domos.

Quoniam quidem dicit alicubi divinum eloquium: Dignus est operarius mercede sua (Luc. XI), hujus rei gratia et nos decernimus, et promulgamus, ut [Col. 0155B] magnae ecclesiae clerici, qui in subjectis ordinibus morati sunt, ad majores gradus ascendant, et si digni claruerint, melioribus perfrui mereantur honoribus; cum aliqui eorum, qui in ipsis sunt, aut per incrementum ad superiora ministeria advocati fuerint, aut per communem naturae terminum dormientes defuerint; sed non ex illis, qui foris sunt, aliqui se his innectentes, debitas eis, qui multo tempore laboraverunt, dignitates vel honores recipiant; ac per hoc inveniantur ecclesiae clerici nullo modo proficere. Nullatenus autem habeant potestatem, qui principum domorum, seu suburbanarum rerum curam gesserint, inter clerum magnae ecclesiae colligi, vel constitui: [a 1Kb] Nemo quippe Deo militans saeculi negotiis implicatur (II Tim. II). Si vero quis praeter definitionem quam nunc protulimus promotus fuerit in quocunque magnae ecclesiae gradu, reprobetur omnimodis ab omni ecclesiastico gradu, tanquam qui contra magnam synodum provectus exstiterit.



XIV. Quod oporteat eos, qui per divinam gratiam ad episcopale officium convocantur, omnem reverentiam et honorem mereri ab iis qui per tempora aut strategatus ministerium sortiuntur, aut aliter principari videntur.
[Col. 0155C]

Eos qui a divina gratia ad episcopale advocantur officium, tanquam imaginem et figuram ferentes sanctorum coelestium hierarcharum, id est angelorum, secundum hierarchicum plane gradum et morem, omni honore dignos ab omnibus principibus et subditis sancimus haberi. Et nequaquam strategis, vel quibuslibet aliis principibus obvios procul ab ecclesiis suis occurrere, sed neque semet a multo spatio de equis vel mulis ejicere, aut cum timore ac tremore procidere ac adorare; sed nec cum saecularibus principibus ad mensam intrare hora prandii, eosdem quos illi honores strategis exhibentes, [Col. 0155D] sed secundum congruentiam spiritalis dignitatis, ac honoris sui, reddere quidem omnibus debita, cui vectigal, vectigal, cui honorem, honorem: praeferri autem et multam a principibus amicorum Christi imperatorum venerationem, et reverentiam promereri consessores eorum, et honoris similis existentes; ita ut fiduciam habeant episcopi arguere strategos multoties, et alios principes, atque omnem saeculi dignitatem, cum injustum et irrationabile agere quid illos invenerint, et per hoc corrigere et reddere meliores. Si vero aliquis episcopus, post definitionem sanctam synodi, debitum et canonice collatum sibi contempserit honorem, et quid secundum veterem et inhumanam ac inordinatam [Col. 0156A] consuetudinem, praeter quae nunc definita sunt, fieri permiserit, sequestretur anno uno, et princeps ille duobus annis non mereatur percipere mysteriorum nec sanctificationum communionem.



XV. Quod non oporteat alienare cimelia, vel per emphyteusim salaria ecclesiarum tribuere.

Apostolicos et paternos canones renovans sancta haec universalis synodus, definivit neminem prorsus episcopum vendere vel utcunque alienare cimelia et vasa sacrata, excepta causa olim ab antiquis canonibus ordinata, videlicet quae accipiuntur in redemptionem captivorum; sed nec tradere salaria ecclesiarum in emphyteutica pacta, nec alias rusticas possessiones venundare, ac per hoc ecclesiasticos redditus laedere, quos ad propriam utilitatem, et ob escam pauperum et peregrinorum sustentationem esse decernimus: omnem vero ecclesiasticarum rerum potestatem habentem et has meliorare, ac dilatare prout oportuerit ecclesiastica loca, per quae [Col. 0156B] redditus fiunt; et insuper propriarum rerum dispositionem distribuere, ac committere seu conferre quibuscunque voluerit et judicaverit juxta propriam potestatem ac dominatum. Quisquis autem apparuerit post hanc definitionem nostram contrarium quid huic sanctae et universali synodo agere, deponatur ut praevaricator divinarum legum et praeceptorum, cassata videlicet omnino quae facta est in scriptis vel sine scriptis ab episcopo venditione, vel emphyteutica traditione, vel alia quavis alienatione, cimeliorum scilicet et salariorum locorum. Qui vero emerit aut perceperit aliquid ex praedictis cimeliis vel salariis, et non restituerit ecclesiae, iterum, quae ecclesiae sunt vel non reddiderit ad incidendam chartam venditionis vel emphyteuseos, sit anathema usquedum fecerit quod ab hac sancta et universali syuodo confirmatum est. Si autem episcopus convictus fuerit construxisse monasterium de redditibus ecclesiasticis, tradat ipsum eidem ecclesiae monasterium; [Col. 0156C] si vero de propriis rebus, aut de aliis quibusdam conventionibus, habeat id secundum propriam potestatem et voluntatem omni vita sua; et post finem vitae dimittat et conferat hoc quibuscunque voluerit, non tamen saeculare diversorium fiat.



XVI. De non utendis penitus adinventionibus ad exhonorantiam sancti sacerdotii. Imperator vero vel princeps, si talia fecerit, redarguatur, et separetur: si autem non poenituerit, etiam anathematizetur.

Magnis ululatibus et multis lacrymis dignum opus a multis fidelibus ad nostros pervenit auditus: aiunt enim fuisse quosdam laicos sub eo qui nuper imperavit in ordine senatorio, qui secundum diversam imperatoriam dignitatem videbantur capillorum comam circumplexam involvere atque reponere [b 1Kb] , et gradum quasi sacerdotalem per quaedam [Col. 0156D] inducia et vestimenta sacerdotalia sumere, et, ut putabatur, episcopos constituere, superhumeralibus, id est palliis, circumamictos, et omnem aliam pontificalem indutos stolam; qui etiam proprium patriarcham ascribentes eum qui in adinventionibus risum moventibus praelatus et princeps erat, et insultabant, et illudebant quibusque divinis, modo quidem electiones, promotiones et consecrationes, modo autem acute calumnias, damnationes et depositiones episcoporum quasi ab invicem, et per invicem miserabiliter et praevaricatorie agentes et patientes. Talis autem actio nec apud gentes a saeculo unquam audita est, ita ut pejores et miserabiliores infidelibus nationibus [Col. 0157A] exhibeat et demonstret hos quos nunc manifestos effecimus: qua de re sancta et universalis synodus definivit et promulgavit, illos quidem malitiae nixus omnino ut scelestos abominari, neminem autem fidelium qui Christiana censentur appellatione deinceps conari tale quid faciendi, vel admittendi aut silentio tegendi quemquam eorum qui hujusmodi operantur impietatem. Si vero quispiam imperator, vel potentum, aut magnatum, taliter illudere divinis, et talem ac tantam injuriam impie in divinum sacerdotium facere vel admittere tentaverit, primo quidem arguatur a patriarcha illius temporis, et episcopis qui cum ipso fuerint, et segregetur, et indignus divinis mysteriis judicetur; deinde vero accipiat quosdam alios in duram observantiam labores, et poenas quae visae fuerint: et nisi celeriter se poeniteat, etiam anathema sit ab hac sancta et universali synodo, tanquam qui sincerae et immaculatae fidei mysterium dehonestaverit. Si vero, praesumentibus quibusdam [Col. 0157B] hujusmodi nefas operari, patriarcha Constantinopolitanus, et suffraganei ejus episcopi, quod factum fuerit cognoscentes, neglexerint debitum adversus eos ostendere zelum, deponantur et a proprio sacerdotio ac honore pellantur: qui autem quoquo modo hujusmodi ministraverunt vel ministraturi sunt impiissimae actioni, et minime confessi acceperint conveniens epitimium [a 1Kb] definivimus per triennium sequestratos esse, anno quidem uno extra ecclesiam flentes, alio vero anno intra ecclesiam stare usque ad catechumenos; porro tertio, consistere cum fidelibus et ita dignos fieri mysteriorum sanctificationibus.



XVII. De potestate patriarcharum, et metropolitanorum ad eos adventu.

Sancta et universalis Nicaena prima synodus antiquam consuetudinem jubet servari per Aegyptum, et provincias quae sub ipsa sunt, ita ut horum omnium Alexandrinus episcopus habeat potestatem, dicens: [Col. 0157C] Quia et in Romanorum civitate hujusmodi mos praevaluit: qua pro causa et haec magna et sancta synodus tam in seniori et nova Roma, quam in sede Antiochiae ac Hierosolymorum, priscam consuetudinem decernit in omnibus conservari, ita ut earum praesules universorum metropolitanorum, qui ab ipsis promoventur, et sive per manus impositionem, sive per pallii dationem, episcopalis dignitatis firmitatem accipiunt, habeant potestatem, videlicet ad convocandum eos, urgente necessitate, ad synodalem conventum, vel etiam ad coercendum illos et corrigendum, cum fama eos super quibusdam delictis forsitan accusaverit. Sed quoniam sunt quidam metropolitanorum, qui ne secundum vocationem apostolici praesulis occurrant a mundi principibus se detineri sine ratione causantur, placuit talem excusationem omnimodis esse invalidam. Cum enim princeps pro suis causis conventus frequenter agat, impium est ut summos praesules ad synodos pro ecclesiasticis negotiis celebrandum impediant, vel [Col. 0157D] quosdam a conciliis eorum prohibeant, licet tale impedimentum, et fictam prohibitionem metropolitanorum suggestione diversis modis fieri didicerimus. Consueverunt autem metropolitani bis in anno synodos facere, ideoque, sicut dicunt, ad patriarchale penitus non posse concurrere caput. Sed sancta haec et universalis synodus, nec concilia quae a metropolitanis fiunt interdicens, multo magis illa novit rationabiliora esse ac utiliora metropolitanorum conciliis quae a patriarchali sede congregantur; et idcirco haec fieri exigit: a metropolita quippe unius quidem provinciae dispositio efficitur, a patriarcha vero saepe totius causa dioeceseos dispensatur. Ac per hoc communis utilitas providetur, propter quod et speciale lucrum propter generale bonum postponi convenit, cum a majoribus super haec facta fuerit [Col. 0158A] advocatio: quamvis apud quosdam metropolitanorum antiqua consuetudo, et canonica traditio per contemptum ipsorum postposita videantur, non currentibus eis ad communem profectum, quos leges Ecclesiae severe condemnantes, omni excusatione remota, subjacere vocationibus proprii patriarchae, sive cum communiter, sive cum sigillatim factae fuerint, exigunt. Illud autem tanquam perosum quiddam ab auribus nostris repulimus, quod a quibusdam imperitis dicitur, non posse synodum absque principali praesentia celebrari: cum nusquam sacri canones convenire saeculares principes in conciliis sanxerint, sed solos antistites. Unde nec interfuisse illos synodis, exceptis conciliis universalibus, invenimus: neque enim fas est saeculares principes spectatores fieri rerum quae sacerdotibus Dei nonnunquam eveniunt. Quisquis ergo metropolitanorum proprium patriarcham contempserit, et vocationem ejus, quae sive ad unum solum, sive ad plures, sive [Col. 0158B] ad omnes sit absque validissima aegrotatione, vel paganorum incursu, non obedierit, et per totos duos menses post notitiam vocationis, ad proprium venire patriarcham minime festinaverit, vel si quocunque modo latitare, aut non cognoscere nuntium ab illo missum tentaverit, segregetur: si vero intra unum annum eamdem contumaciam et inobedientiam demonstraverit, deponatur omnibus modis, et ab omni sacerdotali operatione decidat, atque a dignitate et honore, qui metropolitanis convenit, propellatur. Is autem, qui huic definitioni non obedierit, etiam et anathema sit.



XVIII. Quod non oporteat ecclesiarum res ac privilegia violare seu decidere.

Placuit huic sanctae et magnae synodo, ut res vel privilegia, quae Dei ecclesiis ex longa consuetudine pertinent, et sive a divae recordationis imperatoribus, sive ab aliis Dei cultoribus in scriptis vel sine scriptis donata, et ab eis per annos triginta possessa sunt, [Col. 0158C] nequaquam a potestate praesulis earum quaecunque persona saecularis per potestatem subtrahat, aut per argumenta quaelibet auferat, sed sint omnia in potestate ac usu praesulis ecclesiae, quaecunque intra triginta spatium annorum ab ecclesiis possessa fuisse noscuntur. Quisquis ergo saecularium contra praesentem definitionem egerit, tanquam sacrilegus judicetur, et donec se correxerit, et ecclesiae propria privilegia, seu res restituerit, et reservaverit, anathema sit.



XIX. Quod non oporteat archiepiscopos aut metropolitas sub obtentu quasi visitationis proficisci ad alias ecclesias, et subjectos sibi episcopos per avaritiam damnis afficere vel gravare.

Avaritiam utpote secundam idololatriam Paulus magnus exsecratur apostolus, cunctos videlicet qui Christiano vocabulo censentur ab omni turpi lucro abstinere volens; multo magis ergo iis qui sacerdotio funguntur nefas est coepiscopos et suffraganeos [Col. 0158D] suos per quemcunque modum gravare. Hujus rei gratia definivit sancta haec et universalis synodus, nullum archiepiscoporum, aut metropolitanorum, relinquere propriam ecclesiam, et sub occasione quasi visitationis ad alias accedere, et potestate propria in inferiores abuti, et consumere reditus qui apud illos inveniuntur ad ecclesiasticam dispositionem, et alimenta pauperum, ac per hoc aggravare avaritiae modo conscientias fratrum et comministrorum nostrorum; excepta hospitalitate, quae aliquando ex necessario transitu fortassis accesserit; sed et tunc non alia, nisi ex iis quae ad praesens de compendio praeparata inveniuntur, cum reverentia et cum timore Dei dignantur accipiat, et maturius propositum iter perambulet, nihil omnino eorum quae sunt ecclesiae illius vel suffraganei episcopi petens [Col. 0159A] et exigens; si enim unumquemque episcoporum ecclesiae propriae rebus cum multa parcitate uti, et nullatenus in proprias utilitates importune ac sine ratione dispendere vel consumere redditus ecclesiasticos sacri canones decernunt; qua, putas, impietate judicabitur dignus, qui aliis episcopis commissas ecclesias gravare vel ambire, et per hoc sacrilegii crimen incidere non formidat? Quisquis ergo post hanc definitionem nostram tale quid facere tentaverit, poenam subeat a patriarcha qui per tempus fuerit, secundum congruentiam injustitiae ac avaritiae suae, et deponatur et sequestretur ut sacrilegus, et aliter ut idololatra factus, juxta magnum Apostolum.



XX. Quod non oporteat quemquam episcoporum apud se vel per se collata loca recipere sine illius judicio qui urbi aut regioni illi praeesse dignoscitur.

Et hoc sancta nunc synodus didicit, quod in quibusdam [Col. 0159B] locis quidam propria usi auctoritate, ac sine volontate illorum quibus hujusmodi dispositiones commissae sunt, audacter et tyrannice pellunt eos qui per emphyteusim perceperint aliquid ex iis locis quae possederunt, occasione quasi ruptae fidei circa pensionis pactum. Non autem licet omnimodis hoc fieri, nisi prius accipiat protestationem per quosdam idoneos et fideles homines is qui emphyteusim contraxit: quod nisi dederit, usque ad tres annos destinatum tributum census, propellatur a locis a se detentis. Oportet enim post trium annorum census retentionem accedere ad praepositos urbis vel regionis illius, et arguere in conspectu eorum eum qui emphyteusim consecutus est, et exhibere contemptum ejus, et tunc sententia et judicio praedictorum recipiat ecclesia propria in possessionem. Sed nequaquam quisquam apud se vel per se faciat praedictorum ablationem locorum; suspectivum quippe tale, quin et multi turpis lucri et avaritiae [Col. 0159C] consistit indicium. Si quis ergo episcopus aut metropolita praeter hanc definitionem nostram abstulerit aliquem locum a quoquam, putans quod ecclesiam propriam defendat, sequestretur a proprio patriarcha per aliquod tempus, dans primo quod per potestatem suam abstulit vel subripuit. Si vero contentiosus quis perstiterit, non obediens his quae sanctae ac universali synodo visa sunt, deponatur omnimodis.



XXI. Quod non oporteat papam Romanum, vel quempiam aliorum patriarcharum, a quolibet inhonorari.

Dominicum sermonem, quem Christus sanctis apostolis et discipulis suis dixit, quia: Qui vos recipit, me recipit; et qui vos spernit, me spernit (Luc. X), ad omnes etiam qui post eos secundum ipsos facti sunt summi pontifices et pastorum principes in Ecclesia catholica dictum esse credentes, definimus, neminem [Col. 0159D] prorsus mundi potentum, quemquam eorum qui patriarchalibus sedibus praesunt inhonorare, aut movere a proprio throno tentare, sed omni reverentia et honore dignos judicare; praecipue quidem sanctissimum papam senioris Romae, deinceps autem Constantinopoleos patriarcham, deinde vero Alexandriae, ac Antiochiae, atque Hierosolymorum; sed nec alium quemcunque conscriptiones contra sanctissimum papam senioris Romae, ac verba complicare, et componere, sub occasione quasi diffamatorum quorumdam criminum; quod et nuper Photius fecit, et multo ante Dioscorus. Quisquis autem tanta jactantia et audacia usus fuerit, ut secundum Photium, vel Dioscorum, in scriptis, vel sine scriptis injurias quasdam contra sedem Petri apostolorum principis moveat, aequalem et eamdem quam illi condemnationem recipiat. Si vero quis aliqua saeculi potestate fruens vel potens pellere tentaverit praefatum apostolicae cathedrae papam, aut aliorum patriarcharum [Col. 0160A] quemquam, anathema sit. Porro si synodus universalis fuerit congregata, et facta fuerit etiam de sancta Romanorum Ecclesia quaevis ambiguitas et controversia, oportet venerabiliter, et cum convenienti reverentia de proposita quaestione sciscitari, et solutionem accipere, aut proficere, aut profectum facere, non tamen audacter sententiam dicere contra summos senioris Romae pontifices.



XXII. De summorum sacerdotum electione atque decreto.

Promotiones atque consecrationes episcoporum, concordans prioribus conciliis, electione ac decreto episcoporum collegii fieri sancta haec et universalis synodus definit et statuit; atque jure promulgat, neminem laicorum principum vel potentum semet inserere electioni vel promotioni patriarchae, vel metropolitae, aut cujuslibet episcopi, ne videlicet inordinata hinc et incongrua fiat confusio, vel contentio, praesertim cum nullam in talibus potestatem [Col. 0160B] quemquam potestativorum vel caeterorum laicorum habere conveniat, sed potius silere, ac attendere sibi, usquequo regulariter a collegio ecclesiae suscipiat finem electio futuri pontificis: si vero quis laicorum ad concertandum et cooperandum ab Ecclesia invitatur, licet hujusmodi cum reverentia, si forte voluerit, obtemperare se asciscentibus; taliter enim sibi dignum pastorem regulariter ad Ecclesiae suae salutem promoveat. Quisquis autem saecularium principum et potentum, vel alterius dignitatis laicus, adversus communem ac consonantem atque canonicam electionem ecclesiastici ordinis agere tentaverit, anathema sit, donec obediat et consentiat in hoc quod Ecclesia de electione ac ordinatione proprii praesulis se velle monstraverit.



XXIII. Quod non oporteat quemquam episcoporum alienarum locare possessiones ecclesiarum, sed nec clericum quemlibet in aliena ecclesia sacra celebrare mysteria.

[Col. 0160C] Venit et hoc nunc ad aures nostras, quod quidam episcoporum a quibusdam rogati, possessiones, quae ad alias ecclesias pertinent, irrationabiliter conferant; et per hoc, quantum possunt, ad propriam voluntatem in aliorum potestatem episcoporum usurpent. Hoc autem et propheticam illis manifeste maledictionem acquiret, quae dixit: Vae qui conjungitis domum ad domum, et agrum ad agrum, ut proximo auferatis aliquid (Isa. V); et criminis eos sacrilegii reos constituit. Hujus rei gratia placuit magnae huic et universali synodo, quod nullus fratrum et coepiscoporum nostrorum, vel quisquam, talem sibi facere nequissimam locationem roget, vel ab aliquo ipse rogatus quamlibet alienarum et extranearum conferat ecclesiarum possessionem, nec etiam constituat presbyteros aut quemlibet alium clericum in ecclesiis quae sibi subjectae non sunt, praeter voluntatem episcopi cui ecclesia illa commissa est; sed neque quisquam presbyterorum vel [Col. 0160D] diaconorum, qui sacris officiis dediti sunt, ultro ac per se ecclesias ingrediens, sacrum aliquid operetur, in quibus ab initio sortem minime consecutus est; illicitum enim est hoc et omnimodis a canonicis praeceptionibus alienum. Quisquis ergo post hanc definitionem nostram visus fuerit faciens aliquid horum quae nunc interdicta sunt, separetur aliquo indicto tempore, discisso videlicet et dirupto modis omnibus locatorio pacto, quod sive scripto, sive sine scripto praeter canonem factum est. Similiter et presbyter ille vel diaconus segregatus sit, donec ab aliena recedat ecclesia. Quod si et segregationem contempserit, omnimodis deponatur, et ab omni honore sacrato dejiciatur.



XXIV. Quod non oporteat metropolitas suffraganeis suis episcopis ecclesiastica suae metropoleos committere ministeria.

Divina Scriptura dicente: Maledictus omnis homo [Col. 0161A] qui facit opus Domini negligenter (Jer. XLVIII), quidam metropolitanorum in extremam negligentiam et desidiam delapsi, praeceptionibus suis subjectos ad se adducunt episcopos, et committunt eis ecclesiae proptiae divina officia, et litanias, et cuncta omnino sacra quae ad se pertinent ministeria; ita ut per illos celebrent omnia quae per semet alacriter agere debuerint, ac per id eos, qui episcopalem dignitatem meruerunt; quodammodo clericos sibi subjectos exhibeant. Vacant autem iidem praeter ecclesiasticas leges saecularibus curis atque dispositionibus, dimittentes perseverare in orationibus et obsecrationibus pro suis delictis ac populi ignorantiis; quod nusquam apud aliquos penitus invenitur, cum sit canonicis nimirum contrarium omnino praeceptis: et, quod saevius est, quia suis stipendiis per distinctas mensium vices praecipi dicuntur praedicta perficere ministeria; quod ab apostolico munimine modis omnibus ostenditur alienum. Haec autem omnia magnis [Col. 0161B] et multis ac vehementissimis damnationibus dignos hujusmodi statuunt; probantur enim tales per haec quae faciunt, etiam satanica jactantia et superbia languere. Quisquis ergo metropolitanorum post hanc sanctae ac universalis synodi definitionem eadem audacia vel superbia et contemptu abusus, non per se cum timore et alacritate, seu conscientia bona, debita ministeria in propria civitate, sed per suffraganeos episcopos suos efficere tentaverit, poenas exsolvat coram proprio patriarcha, et aut corrigatur aut deponatur.



XXV. Quid semper depositi teneantur qui consecrationem in quocunque gradu Methodii et Ignatii sanctissimorum patriarcharum habuerunt, et Photio invasori etiam post sententiam quae synodice facta est Constantinopoli, consenserunt.

Et hoc debite sancta synodus definivit, quatenus episcopi, presbyteri, diaconi et subdiaconi magnae ecclesiae, qui consecrationem Methodii et Ignatii [Col. 0161C] sanctissimorum patriarcharum habuerunt, et secundum insolens illud et durissimum cor Pharaonis obdurati sunt, et usque nunc minime cum hac sancta et universali synodo convenerunt, sed nec nobis consonare in verbo veritatis voluerunt, quinimo invasori Photio concorditer consenserunt, depositi sint, et omnino sacerdotali operatione privati, quemadmodum nec multum ante beatissimus papa Nicolaus judicavit, et nequaquam tales in sacerdotii catalogo recipiantur, etiamsi ex hoc converti voluerint; nisi in perceptione sanctificationum [al., mysteriorum], qua dignos nullatenus eos, nisi per multam misericordiam, judicamus; non enim sunt digni ad priorem honorem restitutionis locum per poenitentiam invenire, secundum exosum illum Esau, licet cum lacrymis expetisset eam.



XXVI. Quod clericus depositus, vel injuriam passus ab episcopo suo, potestatem habeat recurrere ad majores Ecclesiae catholicae principes, id est, ad summos pontifices.
[Col. 0161D]

Placuit et hoc sanctae synodo, ut quicunque presbyter aut diaconus a proprio episcopo depositus fuerit, propter aliquod crimen, vel si quamlibet in justitiam se pati dixerit, et non acquieverit judicio proprii episcopi, dicens eum suspectum se habere, et vel propter inimicitiam quam erga se tenuerit, vel propter gratiam quam aliis quibusdam praestare voluerit, idcirco in se fuisse tale quid operatum, potestatem habeat ad metropolitam ipsius provinciae concurrere, et eam quam putat in justam depositionem, vel aliam laesionem denuntiare: metropolita vero ille libenter suscipiat hujuscemodi, et advocet episcopum qui deposuit, vel alio modo clericum laesit, et apud se cum aliis etiam episcopis negotii faciat examen, ad confirmandum scilicet sine omni suspicione, vel destruendum per generalem [al., amphorem] synodum et multorum sententia clerici [Col. 0162A] depositionem. Similiter etiam episcopos concurrere ad patriarchale caput decernimus, qui a metropolitis suis talia se pertulisse fatentur, ut apud patriarchani et metropolitas qui sub ipso sunt, justam et sine suspicione sententiam quod movetur negotium accipiat. Insuper etiam nullo modo quisquam metropolitanorum vel episcoporum a vicinis metropolitis vel episcopis provinciae suae judicetur, licet quaedam incurrisse crimina perhibeatur, sed a solo patriarcha proprio judicetur: cujus sententiam rationabilem, et judicium justum, ac sine suspicione fore decernimus; eo quod apud eum honorabiliores quique colligantur, ac per hoc ratum et firmum penitus sit quod ab ipso fuerit judicatum. Si quis autem non acquieverit iis quae a nobis edita sunt, excommunicatus existat.



XXVII. De eo quod non oporteat palliis praeter tempora et loca definita vestiri, et de eo quod nequaquam eos, qui ex ordine monachico facti sunt, conveniat schemate ac stola monachicae conversationis exuere.

[Col. 0162B] Secundum traditas formas per singulas provincias, ac regiones et urbes, in ecclesiasticis promotionibus et consecrationibus illa quae indicia et signa sunt ordinis qui unicuique inesse videtur, retineri decernimus, ita ut episcopi, quibus concessum est palliis uti, certis temporibus, in eisdem temporibus et locis, iis induantur, et tanto et tali non abutantur amictu propter typhum, et inanem gloriam, et humanum placorem, atque sui amorem; omni videlicet tempore divini sacrificii, et omnis alius ecclesiastici mysterii, hunc inepte portantes: illos autem qui reverenter monasticam vitam sectati sunt, et episcopalem meruerunt honorem, conservare schema, et amictum monachicorum indumentorum, et ipsam beatam vitam decernimus: et nullus omnino habeat potestatem deponere jam dictum schema, propter typhum et arrogantem voluntatem, ne per hoc inveniatur propriorum transgressor pactorum: sicut enim ibi continuus palliorum amictus fastigiosum et [Col. 0162C] suae gloriae deditum demonstrat episcopum, ita et hic depositio ac denudatio monachici habitus nihilo minus eisdem submittit criminibus eum qui hoc fecisse captus exstiterit. Quisquis ergo episcopus praeter definita sibi scripto tempora se pallio induerit, aut monasticarum vestium schema deposuerit, aut corrigatur, aut a patriarcha proprio deponatur.

Et post lectionem canonum, iterum stans in medio Bahanes magnificentissimus patricius et praepositus per jussionem Christi amicorum imperatorum dixit ad sanctissimos loci servatores: Post lectionem divinorum et sacrorum canonum quid deliberat sanctitas vestra adhuc fieri? Sanctissimi vicarii senioris Romae ac orientalium sedium dixerunt: Subsequatur expositus terminus, in quo cursim omnia continentur quae acta sunt in hac sancta [Col. 0162D] synodo, et legatur in audientiam omnium, si placet hoc sanctae synodo. Sancta synodus dixit: Placet, justum enim et bonum est. Et post hoc ascendens Metrophanes Deo amicissimus metropolita Smyrnae in superiori parte synodi, legit terminum. Similiter et Cyprianus Deo amicissimus metropolita Claudiopoleos in inferiori parte synodi eumdem terminum legit in audientiam omnium.


Terminus sanctae ac universalis octavae synodi, quae facta est Constantinopoli.

Sancta, magna, et universalis synodus, quae per divinam voluntatem et gratiam et sanctionem amicorum Christi ac Deo confirmatorum imperatorum nostrorum Basilii et Constantini congregata est in [Col. 0163A] hac a Deo conservanda regia urbe, in famosissimo templo sanctae ac magni nominis Sophiae, definivit subter annexa:

Connaturale omnipotentis Dei et Patris Verbum, quod firmavit coelum sicut cameram, et construxit fines terrae ac caeterorum universorum statum, ut insubstantialiter esset, effecit, et regit, et continet, et salvat, qui dicit per Isaiae prophetae vocem: Aspice in coelum, quia coelum, ut fumus, solidatum est; terra autem, ut vestimentum, veterascet: qui autem habitant eam, sicut haec, morientur; salutare autem meum in aeternum erit, et justitia mea non deficiet (Isa. LI): qui propter nos secundum nos factus est, et coelestem justitiam super terram plantavit, et dixit: Coelum et terra transibunt, verba autem mea non [Col. 0163B] transibunt (Luc. XI): qui dixit ad omnes qui in eum crediderunt: Si vos manseritis in verbo meo, veri discipuli mei eritis, et cognoscetis veritatem, et veritas liberabit vos (Joan. VIII). Iste solus infinitae potentiae Dominus et Deus noster multos quidem alios ab olim, et longe ante, homines mancipatos mendacio, et veritatis inimicos, in agro suo, id est in Ecclesia, mala zizania secundum evangelicam significationem seminantes (Matth. XIII), et mundum frumentum divinae justitiae operire tentantes, veluti quidem sapientissimus et omnipotentissimus agricola, evulsit atque disperdidit, et ad id quod omnino non est jure convertit: salutare autem suum semper ad monendum praeparavit, et justitiam suam firmavit, et manifestiorem exhibuit. Sed nihil minus, et in instantibus [Col. 0163C] temporibus zizaniorum satore, per quosdam pravissimos et impiissimos homines, ecclesiasticum agrum inutilem reddere tentante, aequali eademque providentia et hunc sollicitudine dignum exhibuit, et a sordibus iniquitatis eripuit, atque ad puritatem revocavit antiquam; piissimum enim et tranquillissimum imperatorem nostrum, qui divinae justitiae amator, et injustitiae hostis, et in mandatis ejus manentem discipulum ipsius demonstratum incorruptum et scientem, et conservantem veritatem, excitavit ad injustitiae confirmationem: qui per supernum auxilium, et gratiam ecclesiastici tabernaculi, architectos a finibus orbis terrarum in hanc a Deo construendam et regiam urbem convocavit, et universalem synodum congregavit, quae evangelicarum [Col. 0163D] sanctionum, et Mosaicarum, et propheticarum legum, atque apostolicorum ac paternorum, necnon et synodicorum mandatorum munimina custodiens, pietatis terminos renovavit, et veritatem et justitiam in ecclesiasticis atriis praedicavit. Hinc ergo et Christianorum sinceram et immaculatam fidem, et dogma orthodoxae religionis omnes; qui apud eam convenimus sacrati, roborantes, credimus in unum Deum in tribus consubstantialibus et divinis ac principalibus personis, utputa quemadmodum in tribus solibus [a 1Kb] invicem indissimilibus, vel in totidem splendoribus, unam luminis intuemur naturam: unum quidem et singularem Deum secundum [Col. 0164A] rationem substantiae, trinum autem, vel tria, si eum secundum rationem personarum praedicamus: et neque a se, ut esset factus, neque ab alio quomodolibet hoc accepisse fatemur: sed sine initio et aeternum et solum semper existentem, et secundum eadem, et similiter habentem, et nullam commutationem vel conversionem admittentem, factorem et conditorem omnium intelligibilium et sensibilium existentem: sic enim et sancta et magna Nicaena synodus exponens fidei symbolum ait: Lumen de lumine, Deum verum Filium de Deo vero Patre manifeste praedicans, et reliqua, ut catholica Ecclesia accepit, quam et nos suscipientes uno sensu, vesanum et veritatis inimicum Arium anathematizamus, et omnes qui cum ipso vel secundum ipsum de thearchica [Col. 0164B] et beata Trinitate , id est alteritatem substantiae, et dissimilitudinem laesis sensibus opinantur; nihilominus autem et secundam sanctam et universalem synodum suscipientes similiter pneumatomachum [id est, Spiritum impugnantem], quinimo theomachum [id est, Deum impugnantem] anathematizamus Macedonium, neque in personarum discretione differentiam substantiae Patris, et Filii, et divini et principalis Spiritus juxta praedictos haeresiarchas recipientes, neque in una eademque substantia personas secundum amentissimum Sabellium confundentes. Insuper et confitemur unicum Dei Verbum incarnatum, et factum fuisse propter nos, secundum nos. Non enim angelus, non legatus, sed ipse Dominus venit, et salvavit nos, et nobiscum [Col. 0164C] factus est Emmanuel: et iste erat Deus verus, Deus Israel, et omnium salvator, secundam divinas et propheticas voces. Unde et sanctissimam et nuptiarum ignaram Mariam, quae illum peperit, proprie ac veraciter Dei genitricem fatemur, quemadmodum universalis tertia synodus quae prius apud Ephesum congregata est praedicavit; cum qua et nos hominis cultorem et jactantissimum atque Judaicum sensum habentem Nestorium anathematizamus, duplicem docentes unum eumdemque Christum et Dominum. Deum scilicet perfectum et hominem perfectum in una persona, utriusque naturae differentia; sed proprietates inconvertibiles et inconfusas perpetuo conservantem, quemadmodum et sancta universalis quarta synodus dogmatizavit: quam cum jam numeratis [Col. 0164D] tribus conciliis, tanquam sanctorum evangeliorum quaternitatem suscipientes, anathematizamus delirum Eutychetem, et vecordem Dioscorum: quin et duas naturas in uno Christo secundum manifestiorem expositionem sanctae quintae et universalis synodi praedicantes, anathematizamus Severum, et Petrum, et Zoaram Syrum; Origenem etiam qui vana sapuit, et Theodorum Mopsuestiae; Didymum quoque pariter, et Evagrium, qui etiam, secundum easdem et diversas opiniones eodem perditionis irretiti sunt barathro, et cum praedictis synodis consonantem et eadem sentientem sanctam et universalem sextam synodum suscipientes, quae in unius [Col. 0165A] Christi duabus naturis consequenter etiam duas operationes ac totidem voluntates sapienter asseveravit. Anathematizamus autem Theodorum, qui fuit episcopus Pharan, et Sergium, et Pyrrhum, et Paulum, ac Petrum, impios praesules Constantinopolitanorum Ecclesiae, atque cum eis Honorium [a 1Kb] Romae, una cum Cyro Alexandriae, necnon et Macarium Antiochiae, ac discipulum ejus Stephanum, qui male opinionis Apollinarii, et Eutychetis, ac Severi, impiorum haeresiarcharum dogmata sectantes, sine operatione ac sine voluntate animatam anima rationabili et intellectuabili Dei carnem, sensibus laesis, et revera sine ratione, praedicaverunt. Si enim Deus perfectus et homo perfectus unus idem Christus et Deus exstitit, certissimum est, quod nulla secundum [Col. 0165B] partem naturarum, quae sunt ei, sine voluntate vel sine operatione consistat, sed secundum utramque substantiam volens et operans consummaverit magnum dispensationis mysterium, quemadmodum et omnium deiloquorum chorus, ab apostolis usque ad nos, hoc certissime sciens, etiam imaginem humanae illius formae depingens, erexit; impendens utrique parti unius Christi distinctas invicem naturales proprietates: per quas procul dubio significationes, et notiones divinae ipsius et humanae naturae inconfuse permanere creduntur; sicut etiam septimam sanctam et universalem, in Nicaea secundo celebratam, synodum orthodoxe dogmatizasse novimus, unum et eumdem Christum et Dominum invisibilem et visibilem professam, et incomprehensibilem et comprehensibilem, [Col. 0165C] et incircumscriptum et circumscriptum, impassibilem etiam et passibilem, atque inscriptibilem [b 1Kb] et scriptibilem. Cui concordans et sancta haec et universalis synodus magna voce anathematizat Anastasium, Constantinum, et Nicetam, irrationalem stercoralis [c 1Kb] nominis praesulatum, vel quod est magis dicendum putredinem, necnon et Theodosium Ephesium, et Sisinnium Pastilam, et Basilium Tricacabum, quin potius et Theodoretum, et Antonium, atque Joannem quondam praesules novae Romae, regiae civitatis Christianorum, imo Christi calumniatores: quem videlicet nequaquam valuisse idolorum exterminare statuas, ut de eo pronuntiavit prophetarum catalogus, operibus et verbis praedicaverunt: adhuc etiam et Theodorum, qui dictus est Crithinus, [Col. 0165D] quem et haec sancta et magna synodus convocans, et redarguens, magna voce anathema ipsius auribus intulit: simili quoque modo anathematizamus et omnes consentaneos et fautores eorum, a quibus dicebatur quod sermo divinae incarnationis per [Col. 0166A] phantasiam et putative factus exstiterit, per abolitionem scilicet imaginis Christi et Salvatoris nostri, simul etiam sublatae formae cum ea, verissimae illius et deiferae carnis: bifarie quippe intelligitur omne quod nequaquam imagine comprehenditur, aut velut nos existens, aut velut existens quidem, sed minime comprehensibile, utpote invisibile et obstrusum. Si quis igitur horum aliquid forte super Christo omnium nostrum Deo et Salvatore perhibuerit, impius liquido declarabitur, quandoquidem unum horum non fuisse factum secundum veritatem hominem Emmanuel ostendit, alterum vero factum quidem fuisse, sed humanis proprietatibus caruisse, et assumptam carnem deposuisse, ad divinam atque incomprehensibilitatem [Col. 0166B] per omnia recursum fecisse demonstrat: quod alienum est ab omnibus divinitus inspiratis Scripturis: quae etiam iterum eum venturum judicem omnium prorsus affirmant, similiterque videndum, quemadmodum visus est discipulis et apostolis suis ad coelos assumptus. Illud autem Manichaeica opinione ac impietate plenum est, quo insensate dicitur, de eo divini David eloquium pronuntiatum fuisse, et quod perhibet: In sole posuit tabernaculum suum (Psal. XVIII); cum videlicet haec impietas abjectionem ac depositionem significari per id Dominici ac Deifici corporis opinetur: sed Verbum veritatis et de pheronymo Manete [d 1Kb] et de singulis qui cum eo sapiunt, et Iconomachicae sunt auctores haereseos, atque de aliis omnibus haeresiarchis ac impiis fiducialiter [Col. 0166C] ait: Non cognoverunt neque intellexerunt, sed in tenebris ambulaverunt. Etenim, o qui derelinquitis vias rectas, et ambulatis in viis tenebrarum: o qui laetamini in malis, et exsultatis in eversione mala: quorum semitae pravae sunt, et curvi gressus eorum, ut longe faciant a via recta, et alienos a justa sententia. Et rursus: Qui a vento corrupta seminaverunt, et eversio eorum excepit eam (Ose. VIII). Et iterum: Qui innititur mendaciis, hic pascet ventos (Prov. X). Idem autem ipse persequetur aves volantes; derelinquit enim vias vineae suae, in axiis autem agri sui errat: deambulat enim per inaquosum desertum, et terram extensam in siti, congregat autem in manibus suis sterilitatem: propter quod hos omnes transmittit anathemati, et dinumeratas nobis [Col. 0166D] sanctas et universales septem synodos recipiens, et hanc octavam universalem synodum congregavit per gratiam omnipotentis Christi et Dei nostri, et pietatem ac studium tranquillissimi et divinitus roborati imperatoris nostri, ad excidendum et disperdendum [Col. 0167A] per eas exortas propagines injustitiae, ac iniquos nisus seu promotiones, ad efficiendum pacificum Ecclesiae ordinem et orbis stabilitatem. Non enim sola verorum dogmatum privatio novit perdere male opinantes, et tumultuari ac turbare Ecclesiam, sed et divinorum mandatorum praevaricationes nihilominus eamdem perditionem non vigilantibus excitant, et aestu ac fluctibus implent orbem qui Christi appellatione censentur: quod etiam et per Photii miseri insipientiam et astutiam et malignam operationem per instantia tempora factum est, qui non per ostium, sed per fenestram in caulam ingressus ovium, quasi fur et latro, animarum grassator, quemadmodum Dominicus sermo designat, omni tempore ac omni fortitudine furari et mactare ac perdere rationabiles [Col. 0167B] pecudes Christi tentavit, multasque persecutiones operans, plures custodias, et carceres, ac rerum publicationes, atque longissimos exsulatus, et super haec insimulationes, sed accusationes et falsiloquia et scriptiones fictas, contra omnes zelatores pietatis, et propugnatores veritatis, commentando, non destitit justissimum videlicet et legitimum atque canonicum summum sacerdotem Constantinopolitanorum Ecclesiae, sanctissimum scilicet patriarcham Ignatium, ut alter quidam Severus seu Dioscorus, expellere machinans, et instar latronis adulteri sedem illius invadens, et mille depositoriis sententiis ac totidem anathematibus affatim eum submittens, atque multifarie multisque modis incessantem turbationem et aestum cunctis [Col. 0167C] Christi et Salvatoris nostri ecclesiis excitans. Verumtamen non est infatuatum sal terrae, neque oculus Ecclesiae penitus extenebratus, neque luminare, malitiae spiritibus, pietatis exstinctum est; neque ignis divinae charitatis consumptoriam et incendentem operationem peccabilis et levis materiae perdidit, neque sermo Domini, qui est acutior gladio ancipiti, et cogitationum discretor, inefficax inventus est, neque solidae petrae fundamentum collusionibus vel inundationibus fluminum et pluviarum demersum concidit; sed lapis angularis et pretiosus, qui in Sion, id est in Ecclesia positus, super quem fundamentum apostolorum et prophetarum in aedificationem Ecclesiae positum est, multos quidem alios in generatione nostra emisit volubiles lapides super [Col. 0167D] terram, ut propheta dicit [a 1Kb] , ab omni ordine catalogi ecclesiastici etiam in regnante urbe, ac Roma nova, confringentes scilicet et conterentes machinamenta eorum qui devastare veritatem et divinam justitiam voluerunt et tentaverunt: potius autem atque praecipue veluti quemdam alterum angularem lapidem illius quodammodo conservantem, quantum fieri potest, imaginalem similitudinem contra Photii propugnacula, tanquam a quodam excelso et perspicuo [Col. 0168A] loco, Nicolaum beatissimum et pheronymum [b 1Kb] papam senioris Romae desursum misit, qui jaculis epistolarum suarum atque verborum et Photii fautores principes ac potentes perculit, et versa vice veteris historiae, quemadmodum alterum quemdam Madianitam Photium cum Israelitide ecclesia moechantem, secundum zelatorem, Phinees, veritatis mucrone pupugit, et acquiescentem remedia medicinalis disciplinae suscipere ad adulterii vulneris sanitatem, et cicatricem consequendam, etiam penitus interfecit: atque cum conjuncta ei quasi sacerdotali dignitate per anathema, ut alter Petrus Ananiam et Sapphiram, qui divina furati sunt, morti transmisit (Act. V). Hujus autem definitionibus ac decretis innixus piissimus et Christi amicus imperator noster, [Col. 0168B] quem coelestis imperator et dominus majestatis in salutem orbis terrarum erexit, Photio quidem convenientem impartitus est locum; sanctissimum vero patriarcham Ignatium ad thronum proprium revocavit; porro ad perfectam discretionem et distinctionem ejus quod bonum esse constat, et expedit. Vicarios etiam ex omnibus patriarchalibus thronis, necnon et omnem episcoporum catalogum, qui sub potestate sua degit, in idipsum collegit: qui videlicet convenientes magnam hanc et universalem celebravimus synodum, et cum multo scrutinio, et probatione, atque tractatu, delimate ac convenienter scandalorum et zizaniorum radices, una cum germinibus, gladio spiritus excidimus, insontem scilicet et sanctissimum patriarcham Ignatium in proprii throni [Col. 0168C] cardine stabilientes, et Photium pervasorem atque adulterum cum omnibus sequacibus suis et nequitiae fautoribus condemnantes. Dicit enim quodam loco per prophetae vocem universorum Deus: Propter malitias adinventionum suarum de domo mea ejiciam eos; et ultra non addam, ut diligam eos. Doluit Ephraim, radices suas aruit, fructum ultra non afferet (Ose. IX). Et iterum: Chanaan in manu ejus statera injustitiae, vim inferre dilexit: et dixit Ephraim: Verumtamen dives factus sum, inveni refrigerium mihi. Omnes labores ejus non invenientes et propter injustitias, quas peccavit (Ose. XII). Et iterum: Et haereditabunt domus Jacob eos qui haereditate recuperant eos: et erit domus Jacob ignis, et domus Joseph flamma: domus autem Esau in stipulam, [Col. 0168D] et exardescent in eos et comedent eos, et non erit qui ignem ferat domui Esau, quia Dominus locutus est (Abd. I, 18). Miser namque Photius erat veraciter ut homo qui non posuit Deum adjutorem suum, sed speravit in multitudine versutiarum suarum, et praevaluit in vanitatem malitiarum suarum, secundum veterem illum Ephraim, discedens a divinis justificationibus: quem irridens et subsannans propheticus sermo, ita dicit: Ephraim factus est subcineritius [Col. 0169A] panis, qui non reversatur, et manducaverunt alieni fortitudinem ejus. Ipse autem non agnovit, et cani effloruerunt ei, et ipse non cognovit, et humiliabitur injuria Israel in faciem ipsius, et in omnibus his non est conversus ad Dominum Deum suum. Ephraim columba, a mensa Aegyptum invocabat, et in Assyrios ibat: cum profecti fuerint, immittam super eos rete meum, sicut volatilia coeli, et attraham et corripiam eos in auditionem tribulationis eorum (Ose. VII): in supremam quippe arrogantiam elatus est contra beatissimum papam Nicolaum senioris Romae, malitiae suae venenum evomuit: et falsos vicarios trium quasi Orientalium sedium congregans, et concilium synodale, ut putabatur, constituens, et accusatorum ac testium componens nomina, et personas ac verba [Col. 0169B] formans, quae singulis eorum quasi aptari viderentur, qui in synodica judicatione inveniuntur, et quasi monumenta horum libros falsidicos fingens, et scribens, atque componens, anathematizare praesumpsit praedictum beatissimum papam Nicolaum, et omnes communicatores ejus; ita ut ex hoc etiam universos qui sub coelo erant pontifices et sacerdotes, id est et caeteras patriarchales sedes, et omnem sacrum catalogum qui sub ipsis degit, sub eodem comprehenderet anathemate. Erant enim omnes certissime communicatores praelati pontificis, in quibus eum et qui cum ipso sunt propheticus sermo redarguens et diffamans, ita dicit: Multiplicaverunt, ut impie agerent, et legerunt foris leges, et invocaverunt confessionem (Isa. LIX). Et rursus I Et [Col. 0169C] meditati sunt in corde suo sermones injustos, et posuerunt retrorsum judicium, et justitia longe recessit ab eis: quia consumpta est in viis eorum veritas: et per vias rectas non potuerunt transire, et veritas sublata est: et transtulit mentem suam, ut non intelligeret. Et qui declinat a malo, impugnatur: et vidit Dominus, et non placuit ei, quia non erat judicium (Ibid.). Et rursus: Haec dicit Dominus: Super tribus impietatibus Juda, et super quatuor non convertam eum, pro eo quod repulerunt legem Domini, et praecepta ejus non custodierunt (Amos II). Hunc itaque qui sic affectavit, et talibus ac tot conatibus et temeritatibus turbavit et concussit totam sanctam catholicam et apostolicam Ecclesiam, et nullatenus converti ac poenitere voluit, neque subdi decreto et [Col. 0169D] judicio sanctarum patriarchalium sedium consensit, ut eum et multum ante anathematizavit beatissimus papa Nicolaus, ac deinde successor ejus sanctissimus Adrianus papa, ita et sancta haec et universalis synodus reprobavit, et anathema magis ac magis mandavit, dicens ad eum ex persona cunctorum Dei per Isaiae prophetae vocem: Quomodo vestimentum in sanguine coinquinatum non erit mundum (Isa. IX), ita nec tu eris mundus, quia Ecclesiam Christi adulterasti, et populum Domini multis partibus et multis modis scandalizasti et perdidisti eos autem qui se sic non habent, sed illi faventes adhaerent, si quidem episcopi vel clerici sunt, in perpetuum depositos fore praecipimus; monachos autem [Col. 0170A] seu laicos anathematizamus, quousque a sua seductione atque malitia convertantur.


Basilius piissimus et Christi amantissimus imperator ad sanctam synodum dixit:

Dicat nunc sancta et universalis synodus, si omnibus sanctissimis episcopis concordantibus atque consentientibus praesens terminus sit depromptus. Oportet enim divina quaeque cum universorum consensu et consonantia in ecclesiasticis praedicari et confirmari collegiis. Sancta synodus exclamavit: Omnes ita sapimus! Omnes ita praedicamus! Omnes concinentes et consentientes prompte subscribimus! Hoc est veritatis judicium! Hoc est justitiae decretum! Haec est canonum expositio! Haec est ecclesiasticae [Col. 0170B] ordinationis defensio! Hanc synodum zelator Deus congregavit! Sanctissimos vicarios senioris Romae et aliarum trium patriarchalium sedium ultionum Dominus idipsum convocavit! Piissimum imperatorem nostrum, et divinitus gubernandum dominum Deus direxit! Nos haec synodica ligamenta et apostolica sine ulla evacuatione custodimus! Non jam locum habebit tyrannis eorum qui Ecclesiae injuriam inferunt! Non jam timore potentatum tenentium mundi violenter et coacte ad illicita labemur! Haec sancta et universalis synodus sine scandalo de caetero conservabit Ecclesiam per gratiam omnipotentis Dei nostri Jesu Christi! Multos annos imperatorum Basilii, Constantini, ac Leonis; multos annos! Basilii orthodoxi imperatoris multos annos! Amatorem [Col. 0170C] veritatis, Domine, conserva! Renovatorem ac custodem divinae justitiae, Domine, muni! Basilio novo Constantino aeterna memoria! Novo Theodoro aeterna memoria! Novo Marciano aeterna memoria! Novo Justiniano aeterna memoria! Eudoxiae piissimae Augustae multos annos! Eudoxiae novae Judith aeterna memoria! Novae Helenae aeterna memoria! Novae Pulcheriae aeterna memoria! Deus conservet imperium vestrum! per vos universalis Ecclesia pacem obtinuit! Princeps pacis Deus pacificet imperium vestrum! Coelestis rex terrestres conservet! Photio invasori et adultero Constantinopolitanorum Ecclesiae anathema! Gregorio Syracusae, et Eusampio Apamiae depositis, et veritatis apostatis et hostibus, anathema! Repulerunt divinarum justificationum [Col. 0170D] agnitionem, repulit illos Dominus! Adriani beatissimi papae Romani et sanctae ac universalis synodi septimae Nicaeae secundo celebratae constitutoris aeterna memoria! Germani, Tarasii, Nicephori, et Methodii venerabilium patriarcharum aeterna memoria. Nicolai beatissimi papae senioris Romae aeterna memoria! Propugnatoris veritatis aeterna memoria! Adriani beatissimi papae Romani multos annos! Ignatii sanctissimi patriarchae Constantinopoleos multos annos! Theodosii sanctissimi patriarchae Hierosolymorum multos annos! Michaelis sanctissimi patriarchae Alexandriae multos annos! Sanctissimorum vicariorum senioris Romae et aliorum patriarchalium sedium multos! Sanctae et magnae ac [Col. 0171A] universalis octavae synodi aeterna memoria! Photio et Gregorio ac Eulampio triplici funiculo nequitiae anathema! Vivifica Trinitas trium typhum deposuit. Omnibus consentaneis et sequacibus eorum anathema! Multos annos imperatorum Basilii, et Constantini, et Leonis! Magnorum imperatorum et dictatorum multos annos! Eudoxiae piissimae Augustae multos annos! Orthodoxorum imperatorum multos annos! Deus conservet imperium ipsorum! Quisquis eis tyrannis obsistere tentaverit, vel obsistentes nequam consilium contra eos moventes comperiens minime propalaverit, anathema sit a Patre, et Filio, et Spiritu sancto, et Ecclesia primogenitorum, qui scripti sunt in coelis, et a sanctis et universalibus octo consiliis.


[Col. 0171B] Basilius piissimus imperator ad sanctam et universalem synodum dixit:

Licet manifeste laboraverit sanctitas vestra, tam loci intercapedine, quam temporis mora in munienda divinitus urbe nostra conservata; sed magnis muneribus ac divitiis Christus Deus noster recompensabit vobis condignas vicissitudines, et tranquillissimum et a Deo muniendum imperium nostrum praestabit vobis, quidquid ab eo expetieritis ad Ecclesiarum vestrarum commoditatem, et venerationis vestrae consolationem; ut et deinceps orationes et preces semper faciatis ad Dominum Deum pro universali statu et continua pace ac salute tranquillissimi et mitissimi imperii nostri. Et post lectionem [Col. 0171C] termini, Basilius piissimus, et Christo amabilis imperator ad sanctam synodum dixit: Utique audistis quae lecta sunt; quid ergo videtur reverentiae vestrae? Bene expositus est terminus iste? Placuit vobis canonum expositio? an est aliquid in mente vestra ad ambiguam opinionem pertrahens? veram fecit allocutionem ad sanctam hanc synodum imperium nostrum, et si conspicitis bonum esse, legatur. Sancta et universalis synodus dixit: Quae pertinent ad utilitatem Ecclesiae Dei legantur. Et ascendens Leo famosissimus regius protospatharius et a secretis, legit:


Basilius piissimus et Christo amabilis imperator dixit:

Multam quidem vexationem et laborem vestra divinitus [Col. 0171D] collecta pertulit sanctitas, singulis vobis hincinde confluentibus ad felicissimam urbem nostram, causa ecclesiasticae ordinationis et constitutionis; pro qua etiam diuturnam in eo moram sustinuistis, et propter quam multi et senectutem contempsistis, et corporalem infirmitatem parvipendistis, et exortes facti eorum [al., fortes facti ea quae, etc.], quae requiei congruunt, tolerastis, et diuturnam separationem spiritualium filiorum vestrorum magnanimiter pertulistis. Sed ecce dolorum et laborum vestrorum videtis quam sit finis suavis, et Ecclesiae Dei valde proficuus. Nam communis concursus, et in Spiritu sancto magnae hujus et universalis synodi consensus, omne scandalum et offendiculum [Col. 0172A] e medio removit Ecclesiae, hujusque multi temporis procellas compescuit, et ad limpidam tranquillitatem traduxit. Gratias ergo agimus Domino, Patres venerabiles, de omnibus bonis quae nobis a Deo concessa sunt, et admittimus etiam zelum vestrum, qui secundum Deum est; et optamus a munificentia magni Dei et regis universitatis opulentam retribui vobis mercedem, dolores vestros et labores recompensantem: pro quibus et tranquillitas nostra festinabit reficere et animare vos, et omne desiderium vestrum implere. Justum autem duximus in omnium audientiam expresse fateri, pro communi omnium nostrum munimine, et sanctae Dei Ecclesiae perseveranti tranquillitate, propter eos qui communi invident felicitati; et vulnerantur quidem sagitta [Col. 0172B] serpentis super ecclesiastica ordinatione, congratulantur autem ejus commotioni et aestui, atque delicias existimant, si viderint eam in tempestate fluctuantem. Talibus ergo expresse hodie dicimus: Quisquis habet aliquid adversus hanc sanctam et universalem synodum dicendum, vel contra hujus canones, aut terminum, stet in medio, et quae sibi videntur, dicat, sive episcopus sit, sive quisquam de ecclesiastico clero, sive laicis, aut ex iis qui civilibus officiis mancipantur, existat; quanquam non datum sit istis secundum canonem dicendi quidquam penitus de ecclesiasticis causis (opus enim hoc pontificum et sacerdotum est): sed ex abundanti, omne os iniquum obstruere volentes, licentiam praestamus omnibus, ut qui in mente habet quid ambiguum de [Col. 0172C] his quae decreta sunt ab hac sancta synodo, hoc in medium exhibeat et suscipiat satisfactionis salubre remedium. Non modicum certamen certavimus, neque labori cuilibet cessimus, ut et ipsi nobiscum nostis, ad congregandum eos qui a Romana et ab Orientalibus patriarchalibus sedibus convenerunt: quos conducere multi quidem et ante nos conati sunt, sed nullo modo valuerunt. Non modicam vexationem et contritionem etiam Deo amantissimi summi sacerdotes sustinuerunt, a longe concurrentes ad sanctae hujus synodi tractatum: qui ergo habet quid dicendum, dicat, dum haec celebratur. Nam, soluta sancta et universali synodo, qui apparuerit Ecclesiae Dei contradicens, aut non communicans ei, sive episcopus sit, sive absolute sacerdos, sive dignitate [Col. 0172D] aliqua praeditus, vel aliter conversatus, aliqua praeditus, vel aliter conversatus, veniam ab imperio nostro minime consequetur; sed juste condemnabitur et a civitate nostra pelletur ut corruptor et pestilens, et membrum putridum et inutile, et commune corpus Ecclesiae violans. Vos autem amatores virtutum, et Deo amicissimi summi sacerdotes, qui episcopali decoramini dono, singuli commonere proprium gregem, et ad salutem ducere ne pigritemini, demonstrantes quantum malum sit, eos, Ecclesia Dei manente in tranquillitate, ab illa desilire, et contra eos qui praesunt animabus suis insanire, et divinis mysteriis propter irrationabiles seu viles occasiones sese coercere. Et quidem subjectum vobis gregem per unumquemque Dominicum diem verbis [Col. 0173A] doctrinae confirmantes, ad divinarum voluntatum dirigite perfectionem: eos vero qui errore haereseos cujusquam detinentur, tanquam pastores boni convertite. Noverit enim virtutibus plena perfectio vestra, quia si notum fuerit nobis quod haeresis quaecunque in provincia cujusquam vestrum latitans, non per assiduam doctrinam vestram radicitus evellatur, et omnes ad orthodoxam fidem manu ducantur (al., reducantur), canonice hujusmodi episcopus a proprio patriarcha condemnabitur: et sacris quidem doctrinis atque admonitionibus taliter sacratissimus grex vester per pascua salutaria pascatur. Ipsi autem in alterutrum pacifici estote, et Ecclesiae vinculum indisruptum conservate, in quo laborastis et concordastis, [Col. 0173B] quodque verbo et manu in praesenti sancta et universali synodo confirmastis, ne per contentionem, et pertinaciam mutuam, disruptionem rursus communis Ecclesiae corporis faciatis, et non habeatis veniam in die justissimae retributionis; sed amicitia vestra et consensus sit ad ordinationem totius ovilis districtissima norma: in vos contemplentur subditi, quemadmodum pictores: ad principalia, et ad vitam vestram et mores, seu conversationem moderari probantur. Sed et qui in clero deputati estis Ecclesiae Dei, eamdem conservate constitutionem, et alternam concordiam, in nullo declinantes, vel praeter quae sancita sunt Spiritu sancto, ab hac magna et universali et synodo praedicantes. Nam [Col. 0173C] et ipsi in omnibus convenistis, et sole clarius veritatem resplendere vidistis, in quam et consensistis, et concordantes apparuistis. De vobis autem laicis, tam qui in dignitatibus, quam qui absolute conversamini, quid amplius dicam non habeo, quam quia nullo modo vobis licet de ecclesiasticis causis sermonem movere, neque penitus resistere integritati Ecclesiae, et universali synodo adversari. Hoc enim investigare et quaerere patriarcharum, pontificum, et sacerdotum est, qui regiminis officium sortiti sunt, qui sanctificandi, qui ligandi et solvendi potestatem habent: qui ecclesiasticas et coelestes adepti sunt claves: non nostrum qui pasci debemus, qui sanctificari, qui ligari, vel a ligamento solvi egemus. Quantaecunque [Col. 0173D] enim religionis et sapientiae laicus existat, vel etiam si universa virtute interius polleat, donec laicus est, ovis vocari non desinet: rursusque quantacunque episcopus sit irreverentia et irreligiositate plenus, et nudus omni virtute, donec antistes est, et veritatis verbum recte praedicaverit, pastoris mentionis et dignitatis damna non patietur: quae ergo nobis ratio est in ordine evium constitutis pastores verborum subtilitate discutiendi, et ea quae super nos sunt quaerendi et ambiendi? Oportet nos cum timore et fide sincera hos adire, et a facie eorum vereri, cum sint ministri Domini omnipotentis, et hujusmodi formam possideant: et nihil amplius quam [Col. 0174A] ea quae sunt nostri ordinis requirere. Nunc autem videmus adeo multos malitia in insaniam accendi, ut obliviscentes proprii ordinis, et quod pedes sint minime cogitantes, legem ponere velint oculis, non ut natura se habet, sed ut ipsi cupiunt, et singuli ad accusandum quidem majores existunt semper promptissimi, ad corrigendum autem quidquam eorum in quibus accusantur et criminantur pigerrimi. Sed moneo et exhortor omnes qui tales sunt, ut maledictum et alternum odium avertentes, et judicare judices desinentes, attendant sibi, et secundum divinam voluntatem conversari contendant. Nam non quiescit supernum judicium, sed contra dissidentes divinus furor stillabit, et ultionem justam [Col. 0174B] opere cunctis ostendet. Oramus autem super omnia sanctum Deum omnes melioratos, et secundum beneplacentem sibi voluntatem clarescentes: non solum a divina ira intentatos mansuros, sed aeterna bona consecuturos orationibus et intercessionibus sanctissimae dominae nostrae Dei Genitricis, et omnium sanctorum, et precibus ac obsecrationibus sanctae hujus et universalis synodi. Amen.

Et post lectionem Basilius amicus Christi et magnus imperator dixit: Dicat nunc, quicunque voluerit ex sedentibus in hac sancta et universali synodo, in quo istorum haesitet vel ambigat quae nunc lecta sunt. Sancta synodus exclamavit: Omnibus placent quae lecta sunt! Omnes eisdem ipsis concordamus? Omnes libenter subscribimus? [Col. 0174C] Sanctissimi vicarii senioris Romae dixerunt: Quo niam providentia Dei in prosperum finem omnia Ecclesiae devenerunt negotia, oportet nos et in scriptis manu propria haec roborare, secundum synodicam consequentiam. Unde volumus ut subscribant primitus Christi amatores imperatores, et deinde secundum ordinem sancta haec synodus. Basilius piissimus et Christi amicus imperator dixit: Tranquillissimum imperium nostrum securum praecedentes et justissimos imperatores, Constantinum videlicet magnum, et Theodosium, et Marcianum, ac caeteros, vult subscribere post subscriptionem omnium Deo amabilium episcoporum. Sed quoniam postulat praeferri nos sanctitas vestra, subscribam post subscriptionem [Col. 0174D] omnium sanctissimorum vicariorum: edocti enim sumus a Christo vero Deo nostro habere exaltantem humilitatem. Et post hoc accipiens Donatus sanctissimus episcopus Ostiae, subscripsit in quinque libris, et deinde Stephanus episcopus Nepae, et Marinus diaconus reverendissimus, et honorabilissimi vicarii senioris Romae: deinde Ignatius sanctissimus patriarcha Constantinopoleos, deinde Joseph reverendissimus archidiaconus et vicarius sedis Alexandriae, deinde Thomas reverendissimus metropolita Tyri, et locum retinens sedis Antiochiae: et deinceps Helias Dei cultor monachus et presbyter ac syncellus atque vicarius sedis Hierosolymorum. Et post hos piissimi [Col. 0175A] et amatores Christi imperatores Basilius et Constantinus, figentes quidem propria manu in quinque voluminibus pretiosae crucis figuram: Basilio magno imperatore, similiter etiam et Constantino figente crucem pro se et pro fratre suo Leone, subscribente quoque nomina trium imperatorum propria manu, et subscriptionis residuum subscribente Christophoro protoasecretis, et praeposito caniculi [a 1Kb] : deinde subscripserunt universi episcopi secundum proprium ordinem in quinque voluminibus. Post haec interrogati, magistri et omnes patricii, quid de sancta et universali synodo existimarent, vel quomodo eam subscriberent, Theodorus magnificentissimus proconsul et magister dixit ita: Omnia [Col. 0175B] quae facta sunt a Photio contra sanctissimum patriarcham nostrum Ignatium, et contra beatissimum papam Nicolaum, anathematizans, et hanc sanctam et universalem synodum suscipiens, recipio quos recipit et anathematizo quos anathematizat. Si vero recepero aliquando quos synodus abjicit, anathema sim a Christo. Similiter Christophorus magnificentissimus patricius et praepositus dixit: Omnia quae facta sunt a Photio contra sanctissimum patriarcham Ignatium, et contra sanctissimum papam Nicolaum, anathematizans, et hanc sanctam et universalem synodum suscipiens, suscipio quos recipit, et anathematizo quos anathematizat. Si vero recepero aliquando quem synodus abjicit, anathema sim a Christo. Et [Col. 0175C] deinceps unusquisque praenominatorum in sessione patriciorum secundum haec edidit, ore proprio per vivam vocem, sensum suum, velocibus scriptoribus excipientibus quae dicebantur ab unoquoque ipsorum, quae etiam lecta sunt in audientiam omnium per Leonem a secretis, coram sancta et universali synodo voce grandi. Et post hoc stans in medio Stephanus Deo amabilis diaconus et notarius superlaudavit ita: Multos annos imperatorum Basilii, Constantini ac Leonis! Magnorum principum et imperatorum multos annos! Eudoxiae piissimae Augustae multos annos! Multos annos imperatorum!



SUBSCRIPTIONES.

Ego Donatus gratia Dei episcopus sanctae Ostiensis [Col. 0175D] Ecclesiae, locum obtinens domini mei Adriani summi pontificis et universalis papae, omnia quae superius leguntur huic sanctae et universali synodo praesidens, usque ad voluntatem ejusdem eximii praesulis promulgavi, et manu propria subscripsi.

Ego Stephanus gratia Dei episcopus sanctae Nepesinae Ecclesiae, locum obtinens domini mei Adriani summi pontificis et universalis papae, omnia quae superius leguntur huic sanctae et universali synodo praesidens, usque ad voluntatem ejusdem eximii praesulis promulgavi, et manu propria subscripsi.

[Col. 0176A] Ego Marinus sanctae catholicae et apostolicae Romanae Ecclesiae diaconus, locum obtinens domini mei Adriani summi pontificis et universalis papae, omnia quae superius leguntur, huic sanctae et universali synodo praesidens, usque ad voluntatem ejusdem eximii praesulis promulgavi, et manu propria subscripsi.

Ignatius, misericordia Dei episcopus Constantinopoleos novae Romae, sanctam hanc et universalem synodum suscipiens, et omnibus quae ab ea judicata et scripta sunt concordans, et definiens, subscripsi manu propria.

Joseph, misericordia Dei diaconus, et vices agens Michaelis sanctissimi patriarchae Alexandriae sanctam hanc et universalem synodum suscipiens, [Col. 0176B] et omnibus quae ab ea judicata et scripta sunt concordans, et definiens, subscripsi manu propria.

Ego Thomas, misericordia Dei metropolita Tyri, et vices gerens sedis Antiochiae, sanctam hanc et universalem synodum suscipiens, et omnibus quae ab ea judicata et scripta sunt concordans, et definiens subscripsi manu propria.

Ego Helias, misericordia Dei presbyter et syncellus, locum complens apostolici throni, ubi patriarcha est Theodosius Hierosolymorum, sanctae Christi Dei nostri civitatis, instar caeterorum vicariorum, omnibus quae in sancta hac et universali synodo gesta sunt concordans, et definiens, manu propria subscripsi.

[Col. 0176C] Basilius, Constantinus, et Leo, perpetui Augusti, in Christo Dei fideles principes Romanorum, et magni imperatores, sanctam hanc et universalem synodum suscipientes, et omnibus quae ab ipsa definita et scripta concordantes, subscripsi manu propria.

Basilius, misericordia Dei archiepiscopus Ephesi, omnia quae in sancta et in universali synodo judicata sunt et definita libenter suscipiens subscripsi manu propria.

Theodulfus, misericordia Dei archiepiscopus Ancyrorum, omnia quae in sancta et universali synodo judicata sunt et definita libenter suscipiens subscripsi manu propria.

Barnabas, misericordia Dei episcopus Cyzici, omnia quae in sancta et universali synodo judicata [Col. 0176D] sunt et definita libenter suscipiens subscripsi manu propria.

Basilius, misericordia Dei metropolita Chalcedonis, omnia quae in sancta et universali synodo judicata sunt et definita libenter suscipiens subscripsi manu propria.

Nicephorus, misericordia Dei metropolita Amasiae, omnia quae in sancta et universali synodo judicata sunt et definita libenter suscipiens subscripsi manu propria.

Basilius, misericordia Dei metropolita Gangrensium, omnia quae in sancta et universali synodo judicata [Col. 0177A] sunt et definita libenter suscipiens subscripsi manu propria.

Nicephorus, misericordia Dei metropolita Niceae, omnia quae in sancta et universali synodo judicata sunt et definita libenter suscipiens subscripsi manu propria.

Cyprianus, misericordia Dei metropolita Claudiopoleos, omnia quae in sancta et universali synodo judicata sunt et definita libenter suscipiens subscripsi manu propria.

Joannes, misericordia Dei metropolita Pergae, omnia quae in sancta et universali synodo judicata sunt et definita libenter suscipiens subscripsi manu propria.

Stylianus, misericordia Dei metropolita Neocaesareae, [Col. 0177B] omnia quae in sancta et universali synodo judicata sunt et definita libenter suscipiens subscripsi manu propria.

Theodorus, misericordia Dei archiepiscopus Thessalonicae, omnia quae in sancta et universali synodo judicata sunt et definita libenter suscipiens subscripsi manu propria.

Nicolaus, misericordia Dei metropolita Myrorum, omnia quae in sancta et universali synodo judicata sunt et definita libenter suscipiens subscripsi manu propria.

Sisinnius, misericordia Dei metropolita Laodiceae, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0177C] Niceta, misericordia Dei metropolita Athenarum, omnia quae in sancta et universali synodo judicata sunt et definita libenter suscipiens subscripsi manu propria.

Nicolaus, misericordia Dei metropolita Synadorum, omnia quae in sancta et universali synodo judicata sunt et definita libenter suscipiens subscripsi manu propria.

Stylianus [al., Theophylactus], misericordia Dei metropolita Iconii, omnia quae in sancta et universali synodo judicata sunt et definita libenter suscipiens subscripsi manu propria.

Hilarius, misericordia Dei metropolita Corinthi, omnia quae in sancta et universali synodo judicata sunt et definita libenter suscipiens subscripsi manu [Col. 0177D] propria.

Michael, misericordia Dei metropolita Rhodi [al., Corinthi], omnia quae in sancta et universali synodo judicata sunt et definita libenter, etc.

Ignatius, misericordia Dei metropolita Hierapoleos, omnia quae in sancta et universali synodo judicata sunt et definita libenter suscipiens subscripsi manu propria.

Euthymius, misericordia Dei metropolita Larissae, omnia quae in sancta et universali synodo judicata sunt et definita libenter suscipiens subscripsi manu propria.

Metrophanes misericordia Dei metropolita Smyrnae, omnia quae in sancta et universali synodo judicata [Col. 0178A] sunt et definita libenter suscipiens subscripsi manu propria.

Michael, misericordia Dei archiepiscopus Biziae, omnia quae in sancta et universali synodo judicata sunt et definita libenter suscipiens subscripsi manu propria.

Joannes, misericordia Dei archiepiscopus Pompeiopoleos, omnia quae in sancta et universali synodo judicata sunt et definita libenter suscipiens subscripsi manu propria.

Paulus, misericordia Dei archiepiscopus Apamiae, omnia quae in sancta et universali synodo judicata sunt et definita libenter suscipiens subscripsi manu propria.

Gregorius, misericordia Dei archiepiscopus Parii, [Col. 0178B] omnia quae in sancta et universali synodo judicata sunt et definita libenter suscipiens subscripsi manu propria.

Jacobus, misericordia Dei archiepiscopus Methymnae, omnia quae in sancta et universali synodo judicata sunt et definita libenter suscipiens subscripsi manu propria.

Stephanus, misericordia Dei archiepiscopus Amastridis, omnia quae in sancta et universali synodo judicata sunt et definita libenter suscipiens subscripsi manu propria.

Joannes misericordia Dei archiepiscopus Cii, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0178C] Joannes, misericordia Dei archiepiscopus Russii, omnia quae in sancta et universali synodo judicata sunt et definita libenter suscipiens subscripsi manu propria.

Stephanus, misericordia Dei archiepiscopus Cypsallorum, omnia quae in sancta et universali synodo judicata sunt et definita libenter suscipiens subscripsi manu propria.

Euphemianus, misericordia Dei archiepiscopus Euchaitorum, omnia quae in sancta et universali synodo judicata sunt et definita libenter suscipiens subscripsi manu propria.

Basilius misericordia Dei archiepiscopus Misthiae, omnia quae in sancta et universali synodo judicata [Col. 0178D] sunt et definita libenter suscipiens subscripsi manu propria.

Photius, misericordia Dei archiepiscopus Nacoliae, omnia quae in sancta et universali synodo judicata sunt et definita libenter suscipiens subscripsi manu propria.

Theophanes, misericordia Dei archiepiscopus Selgae, omnia quae in sancta et universali synodo judicata sunt et definita libenter suscipiens subscripsi manu propria.

Marcianus, misericordia Dei archiepiscopus Thebarum, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0179A] Hypatius, misericordia Dei archiepiscopus Garihelae, omnia quae in sancta, etc.

Leontius, misericordia Dei archiepiscopus Neapoleos, omnia quae in sancta et universali synodo judicata sunt et definita libenter suscipiens subscripsi manu propria.

Theophanes, misericordia Dei episcopus Tralleos, omnia quae in sancta et universali synodo judicata sunt et definita libenter suscipiens subscripsi manu propria.

Michael, misericordia Dei episcopus Adramiti, omnia quae in sancta et universali synodo judicata sunt et definita libenter suscipiens subscripsi manu propria.

Stephanus, misericordia Dei episcopus Pyrgi, [Col. 0179B] omnia quae in sancta et universali synodo judicata sunt et definita libenter suscipiens subscripsi manu propria.

Niceta, misericordia Dei episcopus Photiae, omnia quae in sancta et universali synodo judicata sunt et definita libenter suscipiens subscripsi manu propria.

Nicolaus, misericordia Dei episcopus Nysae, omnia quae in sancta et universali synodo judicata sunt et definita libenter suscipiens subscripsi manu propria.

Joseph, misericordia Dei episcopus Anchorum [Ancorum], omnia quae in sancta et universali synodo judicata sunt et definita libenter suscipiens subscripsi manu propria.

Athanasius, misericordia Dei episcopus Magnesiae, [Col. 0179C] omnia quae in sancta et universali synodo judicata sunt et definita libenter suscipiens subscripsi manu propria.

Ignatius, misericordia Dei episcopus Timonis, omnia quae in sancta et universali synodo judicata sunt et definita libenter suscipiens subscripsi manu propria.

Arsapius, misericordia Dei episcopus Erythreae, omnia quae in sancta et universali synodo judicata sunt et definita libenter suscipiens subscripsi manu propria.

Macarius, misericordia Dei episcopus Elizomenae [Chysomenae], omnia quae in sancta et universali synodo judicata sunt et definita libenter suscipiens subscripsi manu propria.

[Col. 0179D] Philetus, misericordia Dei episcopus Tabiae, omnia quae in sancta et universali synodo judicata sunt et definita libenter suscipiens subscripsi manu propria.

Ignatius, misericordia Dei episcopus Juliopoleos, omnia quae in sancta et universali synodo judicata sunt et definita libenter suscipiens subscripsi manu propria.

Nicephorus, misericordia Dei episcopus Asponis, omnia quae in sancta et universali synodo judicata sunt et definita libenter suscipiens subscripsi manu propria.

Sisinnius, misericordia Dei episcopus Berinopoleos, omnia quae in sancta et universali synodo judicata [Col. 0180A] sunt et definita libenter suscipiens subscripsi manu propria.

Tarasius, misericordia Dei episcopus Nicopoleos, omnia quae in sancta et universali synodo judicata sunt et definita libenter suscipiens subscripsi manu propria.

Nicolaus, misericordia Dei episcopus Adramiae, omnia quae in sancta et universali synodo judicata sunt et definita libenter suscipiens subscripsi manu propria.

Petrus, misericordia Dei episcopus Palaeorum, omnia quae in sancta et universali synodo judicata sunt et definita libenter suscipiens subscripsi manu propria.

Damianus, misericordia Dei episcopus Miletopoleos, [Col. 0180B] omnia quae in sancta et universali synodo judicata sunt et definita libenter suscipiens subscripsi manu propria.

Gregorius, misericordia Dei episcopus Tripoleos, omnia quae in sancta et universali synodo judicata sunt et definita libenter suscipiens subscripsi manu propria.

Theodorus, misericordia Dei episcopus Rurippi [al., Rurreppi], omnia quae in sancta et universali synodo judicata sunt et definita libenter suscipiens subscripsi manu propria.

Arsenius, misericordia Dei episcopus Aureliopoleos, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0180C] Xenophon, misericordia Dei episcopus Milassi, omnia quae in sancta et universali synodo judicata sunt et definita libenter suscipiens subscripsi manu propria.

Leo, misericordia Dei episcopus Daphnusiae, omnia quae in sancta et universali synodo judicata sunt et definita libenter suscipiens subscripsi manu propria.

Basilius, misericordia Dei, episcopus Hadrani, omnia quae in sancta et universali synodo judicata sunt et definita libenter suscipiens subscripsi manu propria.

Constantinus, misericordia Dei episcopus Numericorum, omnia quae in sancta et universali synodo judicata sunt et definita libenter suscipiens subscripsi [Col. 0180D] manu propria.

Stephanus, misericordia Dei episcopus Gordoservorum, omnia quae in sancta et universali synodo judicata sunt et definita libenter suscipiens subscripsi manu propria.

Georgius, misericordia Dei episcopus Dascillii, omnia quae in sancta et universali synodo judicata sunt et definita libenter suscipiens subscripsi manu propria.

Paulus, misericordia Dei episcopus Hyberorum, omnia quae in sancta et universali synodo judicata sunt et definita libenter suscipiens subscripsi manu propria.

Michael, misericordia Dei episcopus Leontopoleos, [Col. 0181A] omnia quae in sancta et universali synodo judicata sunt et definita libenter suscipiens subscripsi manu propria.

Anthes, misericordia Dei episcopus Hiunopoleos, [al., Himiopoleos], omnia quae in sancta et universali synodo judicata sunt et definita libenter suscipiens subscripsi manu propria.

Paulus, misericordia Dei episcopus Melae, omnia quae in sancta et universali synodo judicata sunt et definita libenter suscipiens subscripsi manu propria.

Germanus, misericordia Dei episcopus Ectri [Hectorei; al., Cytri], omnia quae in sancta et universali synodo judicata sunt et definita libenter suscipiens subscripsi manu propria.

Joseph, misericordia Dei episcopus Berrae, omnia [Col. 0181B] quae in sancta et universali synodo judicata sunt et definita libenter suscipiens subscripsi manu propria.

Basilius, misericordia Dei episcopus Zuruli, omnia quae in sancta et universali synodo judicata sunt et definita libenter suscipiens subscripsi manu propria.

Meletius, misericordia Dei episcopus Heracliae, omnia quae in sancta et universali synodo judicata sunt et definita libenter suscipiens, etc.

Constantinus, misericordia Dei episcopus Tii, omnia quae in sancta et universali synodo judicata sunt et definita libenter suscipiens subscripsi manu propria.

Cosmas, misericordia Dei episcopus Hadrianopoleos, [Col. 0181C] omnia quae in sancta et universali synodo judicata sunt et definita libenter suscipiens subscripsi manu propria.

Basilius, misericordia Dei episcopus Cratiae, omnia quae in sancta et universali synodo judicata sunt et definita libenter suscipiens subscripsi manu propria.

Eustachius, misericordia Dei episcopus Aemoniae, omnia quae in sancta et universali synodo judicata sunt et definita libenter suscipiens subscripsi manu propria.

Euthymius, misericordia Dei episcopus Sebastae, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0181D] Constantinus, misericordia Dei episcopus Synai, omnia quae in sancta et universali synodo judicata sunt et definita libenter suscipiens subscripsi manu propria.

Joannes, misericordia Dei episcopus Tampsi, omnia quae in sancta et universali synodo judicata sunt et definita libenter suscipiens subscripsi manu propria.

Joannes, misericordia Dei episcopus Polemonii, omnia quae in sancta et universali synodo judicata sunt et definita libenter suscipiens subscripsi manu propria.

Nicephorus, misericordia Dei episcopus Neapoleos, omnia quae in sancta et universali synodo judicata [Col. 0182A] sunt et definita libenter suscipiens subscripsi manu propria.

Michael, misericordia Dei episcopus Melitopoleos, omnia quae in sancta et universali synodo judicata sunt et definita libenter suscipiens subscripsi manu propria.

Theophanes, misericordia Dei episcopus Azaneorum, omnia quae in sancta et universali synodo judicata sunt et definita libenter suscipiens subscripsi manu propria.

Ignatius, misericordia Dei episcopus Dorylaei, omnia quae in sancta et universali synodo judicata sunt et definita libenter suscipiens subscripsi manu propria.

Constantinus, misericordia Dei episcopus Augustopoleos, [Col. 0182B] omnia quae in sancta et universali synodo judicata sunt et definita libenter suscipiens subscripsi manu propria.

Cericus, misericordia Dei episcopus Gordoriniae, omnia quae in sancta et universali synodo judicata sunt et definita libenter suscipiens subscripsi manu propria.

Paulus, misericordia Dei episcopus Bareos, omnia quae in sancta et universali synodo judicata sunt et definita libenter suscipiens subscripsi manu propria.

Leo, misericordia Dei episcopus Seleuciae, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0182C] Basilius, misericordia Dei episcopus Adadorum, omnia quae in sancta et universali synodo judicata sunt et definita libenter suscipiens subscripsi manu propria.

Nicolaus, misericordia Dei episcopus Docimii, omnia quae in sancta et universali synodo judicata sunt et definita libenter, etc.

Theognostus, misericordia Dei episcopus Parnassi, omnia quae in sancta et universali synodo judicata sunt et definita libenter suscipiens subscripsi manu propria.

Georgius, misericordia Dei episcopus Zetunii, omnia quae in sancta et universali synodo judicata sunt et definita libenter suscipiens subscripsi manu propria.

[Col. 0182D] Theoclitus, misericordia Dei episcopus Lacedemoniae, omnia quae in sancta et universali synodo judicata sunt et definita libenter suscipiens subscripsi manu propria.

Nicephorus, misericordia Dei episcopus Crotonae, omnia quae in sancta et universali synodo judicata sunt et definita libenter suscipiens subscripsi manu propria.

Nicephorus, misericordia Dei episcopus Zacynthi, omnia quae in sancta et universali synodo judicata sunt et definita libenter suscipiens subscripsi manu propria.

Georgius, misericordia Dei episcopus sanctae Cyriacae, omnia quae in sancta et universali synodo judicata [Col. 0183A] sunt et definita libenter suscipiens subscripsi manu propria.

Gregorius, misericordia Dei episcopus Mesinae, omnia quae in sancta et universali synodo judicata sunt et definita libenter suscipiens subscripsi manu propria.

Demetrius, misericordia Dei episcopus Scyllatii, omnia quae in sancta et universali synodo judicata sunt et definita libenter suscipiens subscripsi manu propria.

Michael, misericordia Dei episcopus Cercyri omnia quae in sancta et universali synodo judicata sunt et definita libenter suscipiens subscripsi manu propria.

Leo, misericordia Dei episcopus Agalassi, omnia [Col. 0183B] quae in sancta et universali synodo judicata sunt et definita libenter suscipiens subscripsi manu propria.

Leontius, misericordia Dei episcopus Rhegii, omnia quae in sancta et universali synodo judicata sunt et definita libenter suscipiens subscripsi manu propria.

Paulus, misericordia Dei episcopus Taurianae, omnia quae in sancta et universali synodo judicata sunt et definita libenter suscipiens subscripsi manu propria [a 1Kb] .


Epistola encyclica sanctae ac universalis octavae synodi.

Exsultate Domino adjutori nostro, jubilate Deo Jacob: et laudationes Dei in portis filiae Sion annuntiate alacrius et sufficientius (Psal. LXXX). Debitum est, charissimi fratres, ad reverentiam vestram dicere [Col. 0183C] cum propheta David, et rursus cum propheta Nahum affari: Quia ecce veloces pedes evangelizantis et annuntiantis pacem: Celebra, Juda, festivitates tuas; redde Deo vota tua, pro eo quod non adjicient ultra, ut transeant in vetustatem. Consummatum est, sublatum est, ascendit insufflans in faciem tuam, eximens de tribulatione: eo quod verterit Dominus contumeliam Jacob, quemadmodum contumeliam Israel (Nahum. I). Quid enim aliud gratius, vel quae specialis exsultationis ac dilectionis materia, seu conciliatio est, quam videre libere agentem ultionum Dominum, et superbis retributionem justam et convenientem, et zelotem Dominum vindicantem inimicos suos? Propter hoc enim dicit et Psalmista: Laetabitur justus, cum viderit vindictam [Col. 0183D] (Psal. LVII): laetabitur autem, non profecto quia fidei adversantium caterva perit, et in peccato suo moritur impius; sed quia contritam videt peccatorum virgam, ne et justi manus suas ad iniquitates extendant, tranquillam injustitiam magis, quam divinam justitiam intuentes, et mendacium adversus veritatem continuo praevalere videntes. Ac per hoc veniant ad mentem illam, et cogitationes suas propheta Malachias insinuat dicens: [Col. 0184A] Quia invaluerunt super me, dicit Dominus, verba vestra. Et dixistis: Quid locuti sumus contra te? Et dixistis: Vanus est, qui servit Domino: et quod emolumentum quia custodivimus praecepta ejus, et quia ambulavimus tristes coram Domino exercituum? Ergo nunc beatos dicimus arroganter; siquidem aedificati sunt facientes impietatem, et tentaverunt Deum, et salvi facti sunt. Tunc locuti sunt timentes Deum, unusquisque proximo suo: Et audivit Dominus, et attendit, et scriptus est liber monumenti coram eo, timentibus Deum et cogitantibus nomen ejus. Et erunt mihi, ait Dominus exercituum, in die qua ego facio, in peculium: parcam eis, sicut parcet vir filio suo servienti sibi: et convertimini, et videbitis quid sit inter justum et impium, et inter servientem Domino [Col. 0184B] et non servientem ei (Malach. III). Jubilet enim universa Christi et Salvatoris nostri Ecclesia, et gratificans ei glorificationes decantet, iterum clamans cum propheta David: Fidelis Dominus in omnibus verbis suis, et sanctus in omnibus operibus suis (Psal. CXLIV). Qui enim dixit ad sanctos discipulos et apostolos suos: Et ecce ego vobiscum sum omnibus diebus, usque ad consummationem saeculi (Matth. XXXVIII); et ait ad Petrum apostolorum principalissimam summitatem: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam (Matth. XVI): multoties alias inferi portas, apertas contra Ecclesiam, et devorare eam tentantes, obstruxit, contrivit, atque destruxit, haereticas videlicet opiniones, [Col. 0184C] et iniqua conamina, quae in praeteritis generationibus per sua tempora sunt exorta, sed nihilominus et in instantibus temporibus inferno proprium os contra Ecclesiam Christi aperiente et dilatante, simili parique modo protector ejus factus est Christus Deus noster, qui desponsavit eam, et ora loquentium iniqua multifarie multisque modis obstruxit, et hanc ab eorum laesione et pestilentia liberavit. Is enim qui formam quidem pietatis habere simulabat, virtutem autem ejus abnegabat, et secundum antiphraseos tropum Photius appellabatur, multa et varia quidem ab aetate impubi contra eam adinvenit molimina, stolidis et nequam schismaticis concordans, atque concinnans, et persuasoriis verbis multos ab ea sequestrans, et in laqueum perditionis attrahens: vocari [Col. 0184D] autem Rabbi praeter aetatem tota virtute tentans, quibusdam propriis scriptis et chirographis, sicut se, simpliciores quoque, quin potius leviores sub praetextu quasi discendae disciplinae dialecticae vinciebat: esset profecto ipse insipiens et omni privatus intelligentia, quemadmodum divina Scriptura testatur, evidenter asseverans: Dixit Dominus homini, ecce pietas et sapientia, abscedere autem a malis disciplina (Psal. CX). Et iterum: Initium sapientiae timor Domini: [Col. 0185A] intellectus autem bonus omnibus facientibus cum (Psal. CX). Non enim tantum ipse non abscessit a malis, vel praeter canonicas sanctiones pepercit, cum esset laicus, didascalicum sibi nomen imponere, et separari a Christi Ecclesia, sed et Deum colere volentes, omni machinamento usus, alienos constituere a justo voto festinavit; ut in illo impleretur aperte Dominicum eloquium, quod asserit: Vae vobis, Scribae et Pharisaei, quia vos non intratis in regnum Dei, sed intrantes prohibetis (Luc. XI): insuper et peccatum super peccatum copulans, perstruxit ut expelleretur ab Ecclesia legitimus et canonicus illius pontifex, et summus pontifex, pastor sanctissimus patriarcha Ignatius: et latronis more, atque adulter, [Col. 0185B] in illius sedem ingressus, multam quidem tempestatem adversus eum commovit: plures autem procellas et aestus contra resistentes sibi, et propugnatores veritatis, et valentiorem turbationem, et tumultum saevissimum, in omnem locum qui sub coelo est dispersit: prae omnibus in pastorem quidem magnum, deinde vero contra minoresque pastores, secundum propheticum affatum, extendens propriam manum, percutientem eos et flagellantem, et varie ac diverse affligentem, et coarctantem, et modo quidem potentes deponens de sedibus, modo vero carceri et custodiae mancipans, et per diuturnam famem morti transmittens, nonnunquam etiam longissimis et saevis exsiliis relegans, et ad ipsas abigens orbis extremitates: nonnunquam vero coenosis et fetidis ac [Col. 0185C] tenebrosis locis, quae mortis umbram convenit dici, concludens, possessiones diversas auferens, casas in montibus virtuti operam dantium et philosophantium comburens, et, ut absolute dicatur, omnem afflictionem et tribulationem faciens corpori Christi et Dei, qui est caput omnium nostrum: non enim habens ex aliqua beneficentia qualemcunque reverentiam vel ad sui receptionem de hujusmodi conatibus et temeritatibus, stabiliri se praeter rationem oportere putabat, cum esset bonorum inexpers, et veraciter imperitus. Nam qui convertit prudentes retrorsum, et consilium eorum infatuat, ut ait propheta (Isa. XLIV), convertit eum, et omnia studia, quae quasi ad propriam commoditatem paraverat, ad confusionem et opprobrium, et eversionem, atque ruinam: quanto [Col. 0185D] enim ille persuadebat sibi quae ad propriam securitatem pertinere videbantur, tanto magis omnia prospiciens oculus, ea in contrariam opinionem vertebat, ostendens eum de die in diem, ut terebinthum abjectis foliis, et sicut hortum aquam penitus non habentem. Sed quoniam ad beatissimum papam Nicolaum senioris Romae epistolas et legatos saepe mittens, et hunc judicem suum eligens, et proponens, et omnia quae pertinebant ad justificationem sui, et ad sanctissimi patriarchae condemnationem, sicut voluit ipse, sine impedimento dicens; quoties misit, toties ab eo reprobatus et condemnatus, et ut thronum Constantinopolitanum, utpote alienus, dimitteret, prorsus audivit, [Col. 0186A] praesertim vivo adhuc legitimo ecclesiae viro.

Ad extremum autem non obaudiens, a Christo et ab apostolis accepit anathema. Tunc ergo, tunc amplius furens, et a suis sensibus, et ab omni rationabili mente procul effectus, linguam exacuit etiam adversus eumdem, beatissimum videlicet papam, et quemadmodum fabulae hippocentauros et tragelaphos fingunt et formant, ita quoque et ipse stercorales quosque et subulcos a plateis, et cujus [fort. vicis] conducens viros, et vicarios eos aliarum trium sedium appellans, atque proponens, praesumpsit synodale imaginari judicium personas accusantium et accusatorum et testium, et imperatorum, et magnatum, et metropolitanorum, quasi in suspectas fingens et simulans, et hujuscemodi, ut [Col. 0186B] putabat, deposuit inverecunde, et anathemati submisit beatissimum papam Nicolaum, et omnes illi communicantes, neque summitati ejus, neque, quod magis est, Ecclesiae quae a finibus usque ad finem constat ullo modo parcens, quae videlicet Deo accepto illi et Christi imitatori et magno pontifici procul dubio communicabat. Sed scientiarum Dominus, et manifestas ejus nequitias, et quae latenter fecerat opera tenebrarum, id est libros vaniloquos, quos ficte contra beatissimum papam illum conscripserat intuens; unde dicit propheticus sermo: Oculi Domini excelsi aperti in omnes vias hominum, ut det unicuique secundum viam suam, et secundum fructus adinventionum ejus (Psal. LXV), commisit imperatorum regnum principatum Basilio pheronymo domino, de [Col. 0186C] quo affari liquido universitatis Deum arbitramur: Inveni virum secundum cor meum, qui faciet omnes voluntates meas (I Reg. XVI), secundum beatum regem David. Hic enim meditationem ponens in corde suo ambulare secundum viam Dei, et custodire mandata ejus, maxime vero experimentum habens eorum quae nuper injuste et inique acta sunt, clara quaeque et certa sibi eorum quae non apparebant fecit indicia. Et egregios quidem episcopos, et ductores monachici ordinis, disjunctos hinc et dispersos aspiciens, necnon et eos qui in solitaria vita positi angelicam et coelestem sincere conversationem dirigebant, quinimo et illos qui potestate ac potentatu praediti bonas opiniones ferebant, exsecrari pervasorem et adulterum, veluti aliam quamdam abominationem desolationis [Col. 0186D] intuens, et, quod omni ratione dignius et praestantius est, videns quod senior Roma projiceret eum, et crebris redargutionis suae verbis, tanquam quibusdam jaculis, sauciarit, transmisit ocius hunc ad debitum sibi ignominiae locum, et throno Constantinopoleos proprium pontificem secundum synodicum judicium sanctissimae Romanorum Ecclesiae restituit: ad manifestiorem autem veritatis satisfactionem, et certitudinem etiam, loci servatores ex omnibus patriarchicis sedibus convocavit, et omnem nihilominus episcoporum catalogum, qui sub throno Constantinopoleos degit, adduxit, qui gratia et cooperatione Domini Christi Dei nostri et sanctione ac sollicitudine ejusdem Christi amatoris imperatoris, [Col. 0187A] hanc magnam et universalem celebrantes synodum, et cum multo scrutinio et probatione quae acta sunt examinantes, reperimus et advertimus, quod injuste, et extra rationem, et praeter divinas leges ac jura, sanctissimus patriarcha Ignatius a Constantinopolitanorum Ecclesia sit amotus, et injuste, et extra rationem, et praeter divinas leges ac jura, in eam pro ipso introductus sit Photius, et e contra rationabiliter, et juste, ac discrete, seu canonice, atque synodice receperit proprium thronum saepe memoratus sanctissimus patriarcha Ignatius: et rationabiliter, et juste, ac discrete, seu canonice, atque synodice receperit proprium thronum saepe memoratus sanctissimus patriarcha Ignatius: et rationabiliter, et juste, ac discrete, seu canonice, atque synodice projectus sit Photius; ita ut opportune audire valeat a Prophetae voce dicente: Quemadmodum fecisti, ita erit retributio tua (Psal. XXX); [Col. 0187B] retribuetur tibi in caput tuum. Igitur sancta haec et universalis synodus, saepe adducens pervasorem Photium, et permultas et diversas interrogationes deposcens, quo patenter confiteretur superationem [fort. supputationem] suam, et humiliaretur in conspectu gloriae Dei, et magnitudinis patriarchalium sedium, aut, si hoc nollet, loqueretur aliud, et duceret excusationis verba ad propriam stabilitatem et justificationem; deprehendit eum inexcusabilem in modis omnibus, absque voce, ac per opera sua infirmantem sibi proverbiale dictum, quod perhibet: Iniquitates suae capiunt impium, vinculis autem peccatorum suorum unusquisque constringitur (Prov. V). Et adhuc: Viae autem impiorum tenebrosae: nesciunt quomodo offendant (Prov. IV).

[Col. 0187C] Propter haec ergo cuncta nolentem intelligere, ut bene ageret, neque obedientiam praeeligentem, neque confitentem peccatum suum, et iniquissimum praesulatum, sed inobedientem et resistentem sanctae huic et universali synodo, repulimus, et anathematizavimus, atque a tota catholica et apostolica Ecclesia fecimus alienum, per datam nobis potestatem in Spiritu sancto a primo et magno pontifice nostro, et deliberatore ac salvatore cunctorum; quemadmodum scriptum est apud Deiloquum Moysen: Et anima omnis quae fecerit in manu superbias, ab indigenis vel a proselytis Domini, iste irritat: et exterminabitur anima illa de populo suo, quia verbum Domini depravavit, et mandata ejus dissipavit: contritione conteretur anima illa, peccatum suum in ea [Col. 0187D] (Num. XV): quemadmodum et Dominicus innuit sermo, qui peccantem in proximum, et nequaquam correctum, sed et Ecclesiae Dei non obedientem, monet deputari ac opinari sicut ethnicum et publicanum (Matth. XVIII). Similiter quoque et eos qui ab ipso manus impositionem acceperunt, et arbore putrida fructus putridiores apparuerunt, et neque post stercus meliorari voluerunt, concidimus gladio spiritus: Omnis enim arbor non faciens fructum bonum, excidetur et in ignem mittetur (Matth. III), secundum sermonem Dominicum. Si enim radix sancta, et rami; et si fermentum sanctum, et massa (quemadmodum Paulus magnus apostolus aperte clamat [Rom. XI]), manifestum est quod e diverso, si radix [Col. 0188A] polluta, et rami; si fermentum pollutum, et massa; modicum namque fermentum totam massam fermentat. Porro coabjectus est ab hac sancta et universali synodo etiam Theodorus, Iconomachicae haereseos princeps, qui nuncupatus est Crithinus, et quidam alii consentaneorum illius; quosdam vero qui susceperunt verbum veritatis recepimus, et choro orthodoxorum connumeravimus: quosdam autem qui in eadem permansere mente, impios et pravos cum pheronymo Crithino, quemadmodum paleatos et stercorales ex mundissimo frumento Ecclesiae peramplius sequestravimus, et vehementius anathematizavimus: exponentes et canones numero viginti septem pro Ecclesiae commoditate, Christianorumque munimine, ac salute, necnon et universali ordinatione. [Col. 0188B] Haec autem omnia cognoscentes vos, fratres charissimi, et filii sanctae catholicae et apostolicae Ecclesiae, cujuscumque et qualiscumque dignitatis vel moris estis, laudabiliter Deum laudate, protectorem videlicet timentium se, et liberatorem omnium qui sperant in eum: et secundum decretum et judicium sanctae ac universalis synodi, malos avertite eos qui sunt mali sensus, abominamini injustos, et iniquos odio habetote, libere singuli cum divino David psallentes: Iniquos odio habui, legem autem tuam dilexi (Psal. CXVIII). Scriptum est enim, quia: Qui dicit impium justum, est maledictus in populis, et odibilis inter gentes a Domino (Prov. XXIV). Et iterum: Qui justum dixerit injustum, injustum vero justum, immundus abominabilis a Deo (Prov. XVII). Nullatenus [Col. 0188C] ergo audeat quis eorum qui Christiano vocabulo digni sunt, quique regimen pastorale sortiti sunt: aut ab alio regi videntur, contrarium quidquam gerere sanctae huic et universali synodo, ac per hoc inveniatur omnium Deo contradicens, et illius consilium et judicium spernens. Dicit enim alicubi Paulus magnus apostolus: Igitur qui spernit nos, non hominem spernit, sed Deum vivum, qui dedit Spiritum sanctum suum in nos (II Thess. IV). Dicit autem et quidam deiloquorum nostrorum: Si quis scissus a veritate fuerit, regnum Dei non possidebit, sed in gehennam condemnabitur. Et rursus: Si quis in aliena sententia ambulat, hic non est Christi: cum hujusmodi ne commisceamini, ut non cum eo pereatis. Quis enim nesciat quod in medio sanctae hujus et [Col. 0188D] universalis synodi fuerit incomprehensibilis et incircumscriptus Christus ac Dominus qui dixit: Ubi sunt duo vel tres in nomine meo, ibi sum in medio eorum (Matth. XVIII): et voluntate ipsius omnia a Deo mota sancta haec et universalis synodus et tractaverit et fecerit? Et quoniam dicit omnium Deus per Isaiae prophetae vocem: Et dabo clavem domus David super humerum ejus, et aperiet; et non erit qui claudat: et claudet, et non erit qui aperiat (Isa. XXII). Et iterum Scriptura Job dicit: Si destruxerit, quis aedificabit? si clauserit contra hominem, quis aperiet (Job XII)? Certum est, quod quisquis voluerit aperire januam quam sancta haec et universalis synodus clausit, vel claudere tentaverit quam aperuit, Dei [Col. 0189A] hostis et impugnator invenietur et ostendetur, et super terram et in coelis. Sed fiat, ut omnes qui invocant nomen Domini nostri Jesu Christi, charitateque illius freti timorem ejus prae oculis habeant in aequitate veritatis, et fructus justitiae afferentes inveniantur; quatenus omnes custodiantur, et efficiantur digni, et in praesenti saeculo superna providentia perfrui, et in futuro saeculo percipiamus coelestia et incorruptibilia bona, quae nobis in promissionibus sunt reposita in eodem Christo Deo nostro, cui gloria in saecula saeculorum. Amen.

Domino sanctissimo et coangelico maximo summo sacerdoti et universali papae Adriano, sancta et universalis synodus Constantinopoli congregata in Domino salutem.

[Col. 0189B] Opportunum est cum sapientissimo Salomone nunc et nos clamare: Sapientia in exitibus laudatur, in plateis autem fiduciam agit, in summis murorum praedicatur, in portis autem potentum assistit, in portis autem civitatis confidens dicit: Quanto tempore innocentes abundant justitia, non confundentur; insipientes autem, injuriae existentes desideratores, impii facti scientiam oderunt (Prov. I): hic est proverbialis sermo. Donatus enim Deo amabilis episcopus Ostiae, et Stephanus Deo amabilis episcopus Nepae, et Marinus honorabilissimus diaconus sanctae Romanorum Ecclesiae, sanctissimi vicarii sanctitatis vestrae, cum essent divina sapientia repleti, et sapientiae columnis propriae animae domum fundantes et stabilientes, et Deum omnium, qui in sapientia terram fundavit, [Col. 0189C] prae oculis habentes, fiducialiter egerunt: in plateis profecto divinarum Scripturarum, et excelsis, et sublimibus, et fortissimis muris veritatis Dei concilium praedicaverunt, et portis non solum potentum, id est auditibus eorum qui sensus exercitatos ad discretionem melioris ac deterioris, necnon et interiorem hominem perfectum habent, sed et eorum qui imperfecti, et sensibus parvuli sunt in civitate viventis Dei luculenter aequitatem divinae justitiae annuntiaverunt; et superioribus quidem manifestati sunt, accusata divinis legibus et praeceptis injustitia et malitia; eos vero quos proverbiale dictum innocentes nominavit, per privationem videlicet malitiae, inconfusos Dei boni cooperatione et gratia conservaverunt. Insipientiae autem operarios, [Col. 0189D] et aemulatores nequitiae tanquam conviciorum avidos existentes, et impios factos, argumentis veritatis obnoxios ostenderunt, quemadmodum alios iterum proverbiale fatetur eloquium: Et examinatio perdit impios: operibus enim suis praepedierunt eos Deo amabiles vicarii paternae sanctitatis vestrae, quod hymnidicus David ait: Ad nihilum deductus est in conspectu ejus malignus; timentes autem Dominum glorificat (Psal. XIV). Nam et quid aliud hos apparuisse opinandum est, quam derivatas imagines? imo vero characteres indissimiles quarumdam bonarum et principalium tabularum Nicolai beatissimi papae revera fortissimi pietatis certatoris simul et sanctitatis tuae? Sicut enim ille beatissimus et veraciter [Col. 0190A] homo Dei primitus definivit et promulgavit, necnon et summa paternitas tua firmavit et synodice roboravit, ita et ipsi haec annuntiaverunt, et egerunt amborum vestrum sanctissimorum, videlicet senioris Romae pontificum, nomen et memoriale, instantibus temporibus et cunctis generationibus, quae deinceps futurae sunt, efficientes laudabile: ita et unicuique ipsorum aptetur quod dicit in Evangeliis Christus omnium nostrum Salvator: Qui a semetipso loquitur, gloriam propriam quaerit: qui autem quaerit gloriam ejus qui misit illum, hic verax est, et injustitia in illo non est (Joan. VII). Sed et benedictus Deus, qui non dedit nos in captionem dentibus odientium nos, sed eripuit animam nostram sicut passerem de laqueo venantium eam (Psal. CXXIII), et orationes vestras et [Col. 0190B] assiduas redargutiones et admonitiones, quas pheronymus ille et magnus Dei summusque pontifex beatissimus papa Nicolaus. Dilexi enim jugiter ferre labiis illius beati nomen, introducens videlicet per hoc, et ipsius quoque memoriam, qui per Christum et cum Christo mundum vicit: et ipse qui et gradus et dignitatis et moris ejus successor es, pro ecclesiastica pace alacriter exercuistis, ad expellendum lupum ab ovili Christi, tanquam veri pastores rationabilium ovium Christi, quinimo summi pastores, et principes omnium ecclesiarum. Sed de misero quidem Photio, et iis qui seducti sunt ab eo, et concordaverunt ei, propheticum illud dicendum est: Quia rectae viae Domini, et justi ambulabunt in eis; impii autem infirmabuntur (Ose. XIV), vel etiam offendent [Col. 0190C] in illis; suis enim viis delectari utique pernecessarium erat eis, fructus et mala accidere justum erat eis secundum opera manuum suarum, ut quodam in loco dicit magnivocus Isaias. Quis autem amatoris Christi et tranquillissimi imperatoris nostri articularibus insinuare vocibus poterit, in omnibus quidem aliis, sed praecipue in ecclesiasticis rebus atque personis aequanimitatem et exercitium? qui pietatis definitionibus et virtutum proprietatibus omnes supergressus est qui ante se regnaverunt; ita ut magis directionem ejus moribus, quam nostris virtutibus fiduciam capiamus, quem omnipotens Deus et rex universorum, qui per solertiam vestram, interventionem, ac judicium, seu synodicam expositionem, tam magnam et universalem [Col. 0190D] synodum congregare dignatus est, et tantum opus ad finem prosperum perducere maluit, custodiat incolumen utrumque per multos annorum circuitus, et det sanctitati quoque vestrae condignam laborum vicissitudinem, et eum Petro et Paulo principibus apostolorum judices vos demonstret, et jam in futuro saeculo multarum gentium et populorum propriis bonis operibus, impios et iniquos judicaturos, quemadmodum et nunc debite fecistis, a Christo gubernacula sumentes ecclesiasticae navis.

Igitur libenter oppido et gratanter imitatrice Dei sanctitate vestra omnium nostrum conventuum et universalis hujus atque catholicae synodi consensum et consonantiam recipiente, praedica eam magis, ac [Col. 0191A] veluti propriam, et sollicitius confirma coangelicis praeceptionibus et admonitionibus vestris, ut per sapientissimum magisterium vestrum etiam aliis universis ecclesiis personet, et suscipiatur veritatis verbum et justitiae decretum.

Haec epistola missa est ad omnes patriarchales sedes.

Basilius, Constantinus et Leo, in Christo Jesu imperatores Augusti principes Romanorum.

Diligentibus Deum cooperari omnia in bonum divinitus clamat patenter Apostolus (Rom. VIII); quin et petentem accipere, et quaerentem invenire, et pulsanti aperiri spei portas Dominica vox admonuit (Apoc. III); his ergo dictis et divinitus gubernatum imperium nostrum parens, ut possibile sibi fuit, coronae datorem suum diligens, non destitit de inventione ecclesiasticae [Col. 0191B] ordinationis nostrae petendo, quaerendo, et pulsando, quousque Deo acceptis orationibus vestris spei fructum adeptum est. Incorruptae enim columnae ecclesiarum, sanctissimi videlicet summi pontifices senioris Romae, multum ante arripientes laborem pro ecclesiastica ordinatione, debitam facultatem nostris contulerunt negotiis, ita ut honoratissimi vicarii sanctae Romanae Ecclesiae, cum reverendissimo loci servatore sanctitatis tuae, et aliarum patriarchalium sedium, Dei gratia et cooperatione facilius evellerent nequitiae zizania, et rus exhiberent mundissimum. Nam condemnatione dignos, et turbationis auctores cum horum acephalo capite, regulariter atque synodice irreprehensibili judicio condemnaverunt et reprobaverunt: ei autem qui patenter [Col. 0191C] injustitiam passus est, legitimo scilicet summo sacerdoti, et iis qui circa ipsum sunt, decreverunt et contulerunt triumphum, subtilitatem praeterea eorum quae acta sunt in superius declarata sancta et universali synodo sanctitati tuae expressius exhibebit gestorum ejusdem synodi series. Gratias ergo agentes omnipotenti Deo pro ecclesiastica constitutione ac idonea synodi terminatione, beatificantesque et suscipientes sinceram nobis a Christo Deo collatam divinorum canonum custodiam et conservationem sanctitatis vestrae; quia salvat operibus circa nos benignitatis affectum, manifestum ei praesentamus laude dignum sanctae hujus et universalis synodi finem, quatenus et ipsa gratiarum Deo una nobiscum [Col. 0191D] offerat actiones largitori, scilicet pacis et totius saluberrimae ordinationis auctori; orans et pro divinitus muniendo imperio nostro, bene valere sanctissimam paternitatem tuam, tranquillissimum imperium nostrum exoptat, apud Christum mirabilis ime. Data indictione tertia.

Postea sequitur altera epistola, cujus initium est:

In nomine Patris, et Filii, et Spiritus sancti, unius et solius veri Dei nostri, Basilius, Constantinus et Leo, fideles in Domino imperatores Romanorum, Adriano sanctissimo papae Romano spirituali patri nostro.

Indeficientem habentes in mente nostra memoriam [Col. 0192A] beatitudinis vestrae, divinamque legem, naturae hominum conjunctam, honorantes pro viribus, quae patribus spiritualibus vicissitudine, juxta cultum venerationis, exsolvere jubet filios, semper de incolumitate vestra cognoscere volumus, et divinum nobis ac sacrum caput, quoniam non possumus carnalibus, saltem spiritualibus labiis per affatum litterarum amplecti; debemus autem hoc, et propter praepositas causas, et propter amorem ejus qui circa nos est; qui zelo veritatis conspersus ostendit quidem quanta sit sua erga Deum pietas, quantaque circa justitiam diligentia, et quanta fraternam erga dilectionem flagrantia. Quoniam vero et litterarum gerulum expeditum ad peregrinam profectionem, et magnanimum ad malorum tolerantiam consecuti sumus, id ipsum [Col. 0192B] optabile habentem, principi apostolorum ante promissum causa reddendi votum, eumdemque vestrae paternae sanctitati commendamus, super hoc quoque multum tranquillitatem vestram rogantem. Idem autem est hic Theognostus, quem et vos bene nostis, Deo amabilis hegumenus superlaudabilis Dei matris Peges [a 1Kb] , et vasorum custos magnae ecclesiae. Per ipsum ergo quae nostri desiderii sunt opportune adimplere conspeximus; implorantes coangelicam sanctimoniam vestram, in primis quidem de habitu vestro, qui secundum Deum est, deinde etiam de Deo amabilium apocrisiariorum et vicariorum prospero itinere, litteris per eum significari nobis celerius. Jam enim tempus habemus non modicum exspectantes, et nescimus evidenter tarditatis causam. [Col. 0192C] Sed et si hactenus deesse clamaverint, saltem sero hoc nobis agnitum fiat. Specialis autem pater noster et magnae civitatis nostrae patriarcha postulavit a nobis scribere sanctitati tuae de his lectoribus qui a Photio promoti sunt, multis et innumerabilibus existentibus eis in diversis provinciis: insuper autem et de Paulo reverendissimo bibliothecario verbo et vita praefulgido, ac Theodoro metropolita, qui et ipse nimis Ecclesiae utilis est, quatenus dispensatio fiat a sanctitate vestra super ipsis, quibusdam quidem ad ascensus majores sacrorum graduum, quibusdam vero ad receptionem sedium suarum, ad hoc rogantibus Dei imitatricem virtutem suam; horum quidem multitudinem, hujus vero labores, et pro veritate sudores, illius autem culpae reprehensionem, et quod [Col. 0192D] ex canonica sit manus impositione promotus considerantem: et pro his et imperium nostrum flagitat pietatem tuam dispensandum aliquid hinc humanius. Bene vale, mi amantissime Pater: bene vale; memor imperii nostri in Deo acceptis precibus tuis quae sunt ad Dominum: legimus.

Transmisimus autem sanctitati vestrae gratia commemorationis imperii nostri, et dilectionis quam circa illam habemus, quae per species deferuntur, vestimenta diaspra tria, esophorum dicitrinum cancellatum, id est chasdium crodium, habens ornaturam auream et vellus prasinum, id est vilarni pinninum pro casula facienda, id est usin rubeum aerem [Col. 0193A] habentem, id est usinallum, id est mulchumat, id est planetilia castanea duo.

Subsequens epistola pro tribus capitulis, quae quidem nec omnes patriarchales sedes cum tota synodo ausae sunt definire, sed horum dispositionem per patriarcham Ignatium a sede apostolica consueverunt humiliter postulari.

Per omnia sanctissimo et sacratissimo fratri et comninistro Adriano beatissimo papae senioris Romae Ignatius a Deo misericordiam consecutus archiepiscopus Constantinopoleos novae Romae in Domino salutem.

Lapis qui de monte abscissus est sine manibus, et percussit imaginem illam magnam impiorum regnorum omnium super pedes testeos et ferreos, et ventilavit eam ut pulverem ab area aestiva, et factus est in montem magnum, et replevit universam terram [Col. 0193B] propria magnitudine et gloria (Dan. II), Christus videlicet, qui est solus infinitae potentiae Dominus, et Deus noster; et olim quidem illustrem et perspicuam operatus est vestram magnam civitatem Romam per eos sanctos lapides qui ab oriente ad eam devoluti sunt, Petrum aio et Paulum, eximiam principalem apostolorum summitatem: sed nihilominus et in nostris temporibus, quin potius et illustriorem et clariorem demonstravit per eos quibus in generatione nostra pontificalia gubernacula ejus commissa sunt, sanctos et pretiosos revera lapides, Nicolaum videlicet beatissimum et fraternam sanctitatem tuam; qui quemadmodum a quodam sublimi loco contra injustitiae et mendacii machinamenta demissi et devoluti [Col. 0193C] usque ad urbem nostram per sapientissimas epistolas vestras et sanctiones, sed et sanctissimos et Deo amicissimos loci servatores, contrivistis omnes machinas et munimina adversantium veritati, et nunc pacificam constitutionem agentes per miserationes et gratiam qui vere princeps pacis et pacificus est Christus Deus noster, et per diligentiam vestram ac excitationem, gratias agimus omnium bonorum auctori et misericordissimo Domino, et Salvatori ac Redemptori universorum, qui sanctam catholicam et apostolicam Ecclesiam desponsavit, et caput se hujus nominare dignatus est, et membra corporis ejus vos et nos in uno spiritu compaginata et convenientia per operationem sancti Spiritus, et alternam consonantiam et conspiramentum exhibuit. Quinimo et [Col. 0193D] beatitudini sanctitatis vestrae gratificas voces debite commendamus, exorantes semper ad Deum, qui est super omnia Deus, quo sanctitatem vestram coelestiis et propriis laboribus et certaminibus dignis et congruis recompenset vicissitudinibus; quippe qui solus est dator et largitor magnarum et vos decentium retributionum. Verumtamen et nostra humilitas memor charitatis vestrae ac amabilis quem circa nos habet affectus, et ad hoc ipsum voluntatem et meditationem habens, invenit procurantem, ut mitteretur in viam, quae est ad magni nominis Romam, orationis causa, intimum filium nostrum reverendissimum abbatem Fontis, et scevophylaca magnae ecclesiae dominum Theognostum, et idcirco magis studuimus adimplere [Col. 0194A] desiderium vestrum, quem et misimus cum praesenti epistola nostra visitaturum, et salutaturum, ac adoraturum fraternam sanctitatem vestram: nuntiaturum etiam et a Christo nobis donatam incolumitatem in hac vita multis passionibus et tribulationibus plena, quemadmodum ipse voluit et judicavit qui omnia sapienter et congruenter dispensat, et ante in tua piissimorum, et Christo amicorum, ac a Deo gubernatorum, atque divinitus munitorum imperatorum nostrorum prosperitatem et tropaea, et in melius de die in diem rerum Romani imperii translationem, ut et vos gaudentibus nobis congratulemini per mutuam unius corporis membrorum coaffectionem et compassionem, et iterum Dei boni gratia et cooperatione ad mediocritatem nostram maturius [Col. 0194B] remeaturum, et bona nuntia amabilissima vitae vestrae allaturum ad ecclesiam nostram, ut et in hac parte collaetemur vobis, et eum, qui solus est investigabilis Dominus, et sapientissimus substantiarum factor, et continuus procurator universorum, glorificemus et magnificemus, qui magis ac magis roboret sanctitatem tuam, et conservet utrimque immaculatam atque illaesam ad ecclesiasticorum negotiorum personarumque profectum, et utilitatem et gloriam omnitenentis Dei principalis benignitatis ejus. Quod autem, sanctissimis vicariis paternae sanctitatis vestrae adhuc praesentibus, penitus perfectum non est, neque finem accepit, rogamus nunc terminari, et disponi perfecte, ac integre scribi ad humilitatem nostram de his lectoribus qui tonsi sunt [Col. 0194C] a Photii manus impositione: qui cum sint pene innumerabilis multitudinis in universis regionibus et civitatibus Ecclesiae, postulant ex necessitate aliorum fieri sacerdotalem provectum: ut cognoscamus etiam et super hac re vestram voluntatem atque decretum certissime et manifestissime, utrum sint digni promoveri ad majores sacerdotii gradus, an non sint: dubium enim hoc tantum dimiserunt: et adhuc postulamus etiam de intimo filio nostro et fortissimo veritatis agonista, Paulo videlicet chartophylace, ut, si est possibilis in eum dispensationis aliqua ratio, recipiat dignitatem episcopatus, quemadmodum et antea in litteris nostris efflagitavimus. Deinde quoque super Theodoro, qui a nobis quidem consecratus est metropolita Cariae multum autem laboravit, [Col. 0194D] et afflictus est ab initio injustae ac iniquae dejectionis nostrae, in novissimis vero cum misero Photio conveniens, propter ejus immensa tormenta quae sibi resistentibus inferebat, consensit, et usque ad ultimum ipsius diem repoenitens, nihilominus rursus corde contrito et spiritu humilitatis veniam expetivit. Prohibuerunt enim eum sacerdotio fungi quoquo modo sanctissimi vicarii almitatis vestrae, et quod subscripserit, ut fatebantur in eam, quae facta est ab infelicissimo Photio quasi depositio beatissimi et optimi Patris nostri Nicolai decessoris sanctitatis tuae. Haec sunt de quibus rogamus sanctitatem vestram, ut, si possibile sit, utatur verbo dispensationis et misericordiae in his, cum alia omnia optimum [Col. 0195A] et commodum finem ac dispositionem susceperint. Caeterum dona nobis sanctas et cum Deo loquentes orationes tuas, sanctissime et imitator Dei frater noster: donet is nobis per multa annorum curricula utrimque incolumes. Indicia vero magnae et carae dilectionis nostrae misimus sanctitati tuae ista, Graecolatinum evangelium diligentissime correctum, orarium deauratum, casulam optimam, theriacam probatissimam. Deus autem qui omnia condidit, et contrariarum qualitatum operationem in unam et eamdem [Col. 0196A] coaptavit suostantiam, et continet, et salvat, per sanctas orationes tuas pacificet magis ac magis, et consonantem ac unius opinionis a finibus usque ad fines sanctam catholicam et apostolicam Ecclesiam habere dignetur.

Adrianus episcopus, servus servorum Dei, dilectissimis ac spiritualibus filiis Basilio, Constantino et Leoni, piissimis et tranquillissimis imperatoribus.

Lectis excellentis imperii vestri . . . Reliqua vide Patrologiae tomo CXXII, inter epistolas Adriani papae.




[Col. 0195]
SANCTA Synodus septima generalis NICAENA SECUNDA Anastasio Bibliothecario interprete.
(Apud Labbeum, Conc. tom. VIII, pag. 29.)



PRAEFATIO ANASTASII IN SEPTIMAM SYNODUM AD JOANNEM VIII PONTIFICEM MAXIMUM.

[Col. 0195B] Domino coangelico Joanni pontifici summo et universali papae Anastasius exiguus.

Ex interpretata nuper decessori vestrae beatitudinis Adriano [a 1Kb] reverendae memoriae papae sancta octava et universali synodo, indecorum et inconveniens arbitratus sum septimam synodum [b 1Kb] , quae praesidente in vicariis suis beatae recordationis praedecessore vestro Adriano [c 1Kb] apud Nicaeam secundo conveniens sub Irene seu Constantino imperatoribus celebrata est, non habere Latinos. Nam nulla ratione octava dicitur vel teneri poterit, ubi septima non habetur: non quod ante nos minime fuerit interpretata, sed quod interpres pene per singula relicto utriusque linguae idiomate, adeo fuerit verbum e verbo secutus, ut quid in eadem editione intelligatur, [Col. 0195C] aut vix aut nunquam possit adverti, in fastidiumque versa legentium, pene ab omnibus hac pro causa contemnatur. Unde a quibusdam nec ipsa lectione, ut non dicam transcriptione, digna penitus judicatur: quod ipse intuens, nec proprio infirmo corpori parcens, auxiliante Domino hanc nisus sum interpretari Latinis, indecens et incongruum censens vestram maxime omnium Ecclesiarum magistram, Romanam videlicet Ecclesiam, eadem synodo defraudari, [Col. 0196B] cum videam posteriori, id est octava, magnificentissime decorari. Praesertim cum sacrae bibliothecae vestrae, cujus minister vestra dignatione consisto, ex hoc quod desuper mihi datum est, debitor sum ministrare: si tamen aemulatus Apostolum, ministerium meum studeam honorare. Sane notandum est, quaedam in hac synodo ex apostolorum et sextae universalis synodi canonibus et sententiis inveniri, quae penes nos interpretata nec habentur nec admittuntur. Et certe de apostolorum canonibus liquido novimus, quoniam his quidam facile [facilem] non praebuere consensum. Sed et praedecessor vester beatissimus papa Stephanus non ex his plusquam quinquaginta recipiendos synodice promulgavit; licet quaedam constituta pontificum ex ipsis canonibus [Col. 0196C] assumpta esse videantur. Unde apostolatu vestro decernente non solum illos solos quinquaginta canones Ecclesia recipit, [d 1Kb] sed et omnes eorum [e 1Kb] , utpote Spiritus sancti tubarum, quin et omnium omnino probabilium Patrum, et sanctorum conciliorum regulas et institutiones admittit, illas duntaxat quae nec rectae fidei, nec probis moribus obviant, sed nec sedis Romanae decretis ad modicum quid resultant, qui potius adversarios, id est haereticos, potenter [Col. 0197A] impugnant. Ergo regulas, quas Graeci a sexta synodo perhibent editas, ita in hac synodo principalis sedes admittit, ut nullatenus ex his illae recipiantur, quae prioribus canonibus vel decretis sanctorum sedis hujus pontificum, aut certe bonis moribus inveniuntur adversae: quamvis omnes hactenus ex toto maneant apud Latinos incognitae, quia nec interpretatae; sed nec in caeterarum patriarchalium sedium, licet Graeca utantur lingua, reperiantur archivis: nimirum quia nulla earum cum ederentur, aut promulgans, aut consentiens, aut saltem praesens inventa est, quanquam eosdem Patres illas Graeci promulgasse perhibeant, qui in sexta synodo sunt inventi: sed hoc nullis probare certis possunt indiciis. In eo sane, quo frequenter universalem oecumenicum [Col. 0197B] in hac synodo Graeci patriarcham suum inconvenienter appellant, apostolatus vester adulationi veniam det, saepe praelatis suis non sine reprehensione placere studentium. Verum cum apud Constantinopolim positus frequenter Graecos super hoc vocabulo reprehenderem, et fastus vel arrogantiae redarguerem; asserebant, quod non ideo oecumenicum, quem multi universalem interpretati sunt, dicerent patriarcham, quod universi orbis teneat praesulatum; sed quod cuidam parti praesit orbis, quae a Christianis inhabitatur. Nam quod Graeci oecumenem vocant, a Latinis non solum orbis, a cujus universitate universalis appellatur, verum etiam habitatio, vel locus habitabilis nuncupatur. Sed et illud notandum, quoniam ubicunque in hujus synodi textu [Col. 0197C] subsistentiam posui, personam intelligi volui. Quod enim Graece hypostasis dicitur, hoc nonnulli personam, nonnulli vero subsistentiam interpretati sunt. Porro subsistentiam multi personam, multi vero substantiam etiam intellexerunt. At illos ego secutus, qui subsistentiam non substantiam, sed personam intelligi voluerunt (magni quippe sunt), ubicunque Graece in hoc codice hypostasim reperi, in subsistentiam transtuli, hanc personam, sicut et alii quamplurimi, volens intelligi. Tanta igitur auctoritate sancta Ecclesia praedita non potest dissimulare: non potest quisque semet rationabiliter ab imaginum sacrarum adoratione avertere. Alioquin vestra debet pia doctrina doceri, censuraque apostolica corrigi. [Col. 0198A] Praesertim cum nulli sit fas a suo capite discidendi [discedendi], nec quod vestram viderit tenere sedem, quae omnium est magistra, quoquomodo respuendi. Quae enim super venerabilium imaginum adoratione praesens synodus docet, haec et apostolica sedes vestra, sicut nonnulla conscripta innuunt, antiquitus tenuit, et universalis Ecclesia semper venerata est, et hactenus veneraretur: quibusdam duntaxat Gallorum exceptis, quibus utique nondum est harum utilitas revelata. Aiunt namque quod non sit quodlibet opus manuum hominum adorandum; quasi non sit codex Evangeliorum opus manuum hominum, quem quotidie osculantes adorant; venerabilior cane, quem non esse opus manuum hominum proculdubio non negabunt. Similiter et forma sanctae crucis, [Col. 0198B] quam se adorare omnes ubique Christiani fatentur: in quo videlicet considerare libet, quia si quamlibet crucem auream vel argenteam aut ligneam adoramus, quae utique non eadem est ipsa crux, in qua salus nostra patrata est, sed figura et imago ejus; quare non adoremus figuram et imaginem ejus, qui eamdem salutem operatus est in medio terrae? Venerabilior namque est qui salutem operatus est, quam ea materia, in qua idem salutem operatus est. Ac per hoc magis adoratione digna imago Christi salutem operantis, quam imago crucis salutem tantummodo bajulantis. Quamobrem, beatissime papa, super montem excelsum ascende, sta in fortitudine, quasi tuba vocem exalta. Ecce enim Deo auctore, angelo tua, ut quondam Petri (Act. XII), percutiente [Col. 0198C] latera surrexisti; lumbos accinxisti, lucernam accendisti, zelo Dei comederis. Superest tantum, ut fidem quam credis, doceas; viam quam tenes, cunctis ostendas: quatenus Deo auctore, te filio excussorum, prophetarum scilicet et apostolorum, ductore, per invia nos omnes Christi oves solertiae tuae per Petrum et in petra commissae, inoffensis gressibus incedamus, et ad amoena vitae perennis pascua Christo aperiente, qui claves regni in ipso et per ipsum tibi tradidit, feliciter ingredi mereamur. Apostolatum vestrum ad exaltationem Ecclesiae suae, ac communem nostrum salutem, per multos annos gratia superna custodiat, domine sanctissime papa.



TITULI designantes in brevi quae in hoc codice continentur.
[Col. 0197]

[Col. 0197D] Prima actio continet testimonia diversarum probabilium Scripturarum, quibus ostenditur haereticos ab haeresi ad orthodoxam fidem conversos posse suscipi. Similiter et eos, qui cum fuerint sintve orthodoxi, manus tamen impositionem ab haereticis habuerunt.

Secunda vero continet actio lectionem epistolarum Adriani papae Romani, et secundum tenorem [Col. 0198D] earum cunctorum sacerdotum qui interfuerunt synodo, professionem et promulgationem.

Tertia autem actio continet receptionem antistitum ab haeresi conversorum, et synodica Tarasii patriarchae, et rescripta orientalium sacerdotum, nec non et subscriptiones episcoporum, Adriani papae [Col. 0199A] ac Orientalium pontificum scripta approbantium, et ita se sapere profitentium.

Quarta dehinc actio circumfert testimonia sacrae Scripturae ac diversorum sanctorum Patrum pro imaginibus.

Quinta praeterea continet actio testimonia ostendentia, Iconomachos aequalia super imaginibus reprobis quibusque operari vel sapere haereticis.

Sexta vero designat actio haereticorum blasphemias, et harum validam destructionem.

[Col. 0200A] Septima porro circumfert actio terminum sanctae synodi hujus, subscriptiones episcoporum, epistolam synodi imperatoribus missam. Item aliam ad clerum Constantinopolitanum; sermonem laudatorium, et canones ab eadem synodo promulgatos. Item epistolam Tarasii sanctissimi patriarchae ad Adrianum summum pontificem pro synodo. Item ejusdem ad eumdem de non ordinandis ecclesiasticis officiis per pecunias. Item ejusdem ad Joannem presbyterum, hegumenum et anachoretam, pro eadem re.





CONSTANTINI ET IRENES AUGG. DIVALIS SACRA Ad sanctissimum et beatissimum Adrianum papam senioris Romae directa.
[Col. 0199]

[Col. 0199B] Qui a Domino nostro Jesu Christo vero Deo nostro suscipiunt sive imperii dignitatem, sive principalis sacerdotii honorem, debent quae illi placita sunt, et cogitare et curare, et creditos sibi ab illo populos secundum ejus voluntatem regere et gubernare. Ergo debitum nobis et vobis, o sanctissimum caput, hoc est, ut irreprehensibiliter quae ejus sunt sapiamus, et in suis versemur, utpote ab ipso nos quidem imperium, vos vero principalis sacerdotii dignitatem suscipientes. Incipimus ergo hinc sermonem. Scit vestra paterna beatitudo quae pridem facta sunt in hac nostra regia civitate propter venerabiles imagines; qualiter qui ante nos regnaverunt, eas destruxerunt, et in dehonestatem atque injuriam posuerunt: (utinam illis non imputetur; melius [Col. 0199C] enim fuerat non mittere manus suas in Ecclesiam:) et omnem populum qui hic est, imo orientalem eodem modo seduxerunt, et in propriam voluntatem retraxerunt; usquequo Deus suscitavit nos regnare in his, qui in veritate quaerimus gloriam ejus, et tenere quae tradita sunt ab apostolis suis et omnibus suis doctoribus. Unde nunc constanter cum mundo corde et vero cultu, quae ad Deum pertinent, una cum omnibus subditis nostris et his sacerdotibus doctissimis, locuti sumus, et cum consilio decrevimus, ut fieret universale concilium. Et rogamus vestram paternam beatitudinem; imo vero Dominus Deus rogat, qui vult omnes salvos fieri et in agnitionem veritatis venire (I Rom. II); ut det se ipsam, et nullam tarditatem faciat, et ascendat huc in stabilitatem [Col. 0199D] et firmitatem antiquae traditionis super venerabilibus imaginibus: debitum enim illi est hoc facere; agnoscit vero quia scriptum est: Consolamini, consolamini populum meum sacerdotes, dicit Dominus (Isa. XL). Et: Labia sacerdotum custodiunt scientiam, et de ore ejus egredictur lex, quoniam angelus Domini exercituum est (Malach. II). Et iterum divinus et veritatis praedicator Apostolus, qui ab Jerusalem et circuitu usque Illyricum praedicavit Evangelium, sic mandavit: Pascite gregem Domini cum disciplina, [Col. 0200B] quem acquisivit proprio sanguine (Rom. XV). Et tanquam verus primus sacerdos, et is qui in loco et sede sancti et superlaudabilis apostoli Petri praesidet, sicut dictum est, ascendat, et simul cum omnibus sacerdotibus, qui hic sunt, inveniatur, et voluntas Domini fiat: Ubi enim sunt duo vel tres congregati in nomine meo, sicut evangelice didicimus, ibi sum in medio eorum (Matth. XVIII). Certificetur enim et confirmetur a magno Deo et rege, omniumque Domino nostro Jesu Christo, et a nobis servis ejus, quod ascendentem vestram paternam et sacram beatitudinem huc cum omni honore et gloria habemus et suscipere, et quae opportuna sunt impartiri. Et iterum expleto capitulo, quod beneplacito Dei Christi speramus fieri, cum honore et magnitudine praeire [Col. 0200C] illam habemus ad remeandum ad propria. Si enim non potuerit ascendere huc (quod putamus non fieri: scimus enim eum studiosum esse circa divina) eligat viros honorabiles, habentes scientiam, et dirigat una cum syllabis, ut inveniantur ex persona sacrae et paternae vestrae beatitudinis hic. Verumtamen convenientibus ipsis cum omnibus sacerdotibus qui hic sunt, synodice confirmetur antiqua traditio sanctorum Patrum nostrorum, et confundatur omne zizanium male plantatum, et Domini nostri Salvatoris Jesu Christi verbum impleatur, quoniam portae inferi non praevalebunt adversus eam (Matth. XVI). Et ex hoc non sit schisma et separatio in una sancta catholica et apostolica Ecclesia, cujus est caput ipse Christus verus Deus noster. Constantinum praeterea [Col. 0200D] sanctissimum episcopum Leontinum [Leontinae] Christo amabilis Siciliae nostrae insulae, quem etiam noscit paterna vestra beatitudo, adduximus ad nos, et facie ad faciem loquentes direximus cum praesenti nostra venerabili jussione ad vos. Qui cum venerit ad vos, continuo absolve eum, ut remeet ad nos, scribens nobis per ipsum adventum tuum, quibus diebus habet moveri illinc et proficisci ad nos: porro sanctissimum episcopum Neapolitanum omnino tenere habet, ut cum ipso ascendat huc. Etenim [Col. 0201A] iter vestrum per Neapolim et Siciliam habet fieri; et super hoc stratego Siciliae jussimus, ut omnis requiei et honoris vestri curam habeat, quo veniat vestra [Col. 0202A] paterna beatitudo ad nos. (Legimus.) Data IV Kalendas Septembris, indictione 7, a regia urbe.



APOLOGETICUS Ad populum a TARASIO a secretis compendiose dictus die qua intimaverunt imperantes Irene et Constantinus populis, ut fieret patriarcha: qui et promotus est indictione octava, anno a creatione mundi 6293.

[Col. 0201A] Immaculatae fidei nostrae, id est Christianorum custodes, et eorum quae in gloriam Dei fiunt aemulatores, fideles imperatores nostri, tanquam omnium [Col. 0201B] in beneplacitum ejus, et in commodum nostrum, Christianorum videlicet curam facientes, et maxime nunc ecclesiastica negotia diligenter et sollicite considerantes, quo summus sacerdos in hac regia urbe sua constitueretur, in suae pietatis animum me assumpserunt, et, ut manifestum mihi redderetur quod consiliati sunt, praeceperunt. Cum ego hoc me indignum esse pronuntiarem, et nullam condescensionem facerem (utpote qui jugum hujus sarcinae portare et sufferre non possem), jusserunt me adduci ante faciem vestram, pro eo quod et hujus consilii participes effecti sitis. Et nunc, viri Dominum timentes, et eum semper in cordibus vestris habentes, vos aio, qui Christi vocatione, veri videlicet Dei nostri, nominamini Christiani; audite brevis sermonis [Col. 0201C] ab exiguitate ac humilitate nostra rationem. Ego quidem quidquid piissimis imperatoribus nostris et per omnia orthodoxis responderim, etiam in conspectu vestro rationis meae apologia respondeo. Timore deprimor ad consentiendum huic electioni, et revereor a facie Dei currere taliter et quomodolibet incircumspecte, ut non terribili damnationi succumbam. Si enim Paulus divinus apostolus, qui Dei voces audivit, coelumque habuit correptorem [Gr. scholam; al., correptionem], et paradisi inspector effectus est, audivitque arcana verba, et portavit nomen Dei in conspectu nationum et regum, Corinthiis scribens dicebat: Ne forte cum aliis praedicaverim, ipse reprobus efficiar (I Cor. IX); quomodo ego qui in mundo conversatus, et cum laicis connumeratus, [Col. 0201D] imperatoriis ministrationibus militavi, sic absque dijudicatione atque circumspectione possum insilire ad sacerdotii magnitudinem? Horrendum conamen ad exiguitatem meam, et temerarium studium; causa vero timoris, et meae refutationis, haec est: Aspicio enim et video Ecclesiam, quae super petram Christum Deum nostrum fundata est, scissam nunc et divisam, et nos alias atque aliter loquentes, et aliter eos Christianos qui in Oriente unius nobiscum sunt fidei; sed et his concordantes Occidentales, et nos ab omnibus illis alienatos, et a se per singulos dies anathematizatos habere. Dira poena est [Col. 0202A] anathema, procul a Deo emittit, et e regno coelorum persequitur, et ducit in tenebras exteriores. Nescit Ecclesiae lex vel terminus sectam sive contentionem; [Col. 0202B] sed sicut novit confiteri unum baptisma, unam fidem, ita et concordiam unam in omni ecclesiastico negotio. Nihil enim est in conspectu Dei tam acceptum atque placabile, quam ut unum simus, et una efficiamur Ecclesia catholica, quemadmodum in sincerae nostrae fidei symbolo confitemur. Et petimus nos, fratres, ut reor et vos, quoniam scio vos timorem Dei habere, a piissimis et orthodoxis imperatoribus nostris synodum universalem colligi: ut efficiamur nos, qui unius Dei sumus, unum; et qui Trinitatis cultores existimus, uniti et unanimes et collegae; et qui capitis nostri Christi sumus, efficiamur corpus unum, compactum atque connexum: et qui sancti Spiritus sumus, efficiamur non contra invicem, sed pro invicem: et qui veritatis existimus, efficiamur idipsum sapientes atque [Col. 0202C] dicentes, et non sit in nobis certamen sive dissensio: ut pax Dei, quae exsuperat omnem sensum, muniat omnes nos: et si quidem jusserint orthodoxiae propugnatores, imperatores videlicet nostri, postulationi meae justae annuere, consentio et ego, et jussionem eorum implebo: sin autem, impossibile mihi est hoc facere, ne subjiciar anathemati, et inveniar condemnatus in die Domini nostri et justi judicis; ubi neque imperator [imperatores], neque sacerdos [sacerdotes], neque princeps [principes], neque hominum multitudo poterit eripere me; et quidquid placuerit vobis, fratres, date apologiae meae, imo vero petitioni meae responsum. Et libenter audierunt omnes quae dicta sunt, consensum praebentes, ut fieret synodus. Quidam autem perpauci ex insipientibus [Col. 0202D] differebant. At vero qui a secretis, rursum ad populum disputans respondebat, quia dominus Leo imperator subvertit imagines; et quando synodus facta est, subversas illas invenit: et quod propter imperatoriam manum subversae sunt, iterum quaestionem habet idem capitulum; quoniam antiquam consuetudinem in Ecclesia traditam praesumpserunt, sicut eis libitum fuit, exterminare, sed veritas Dei non est alligata. Promotus autem scripsit synodicas litteras patriarchis, Romae, Alexandriae, Antiochiae, et sanctae civitatis, quas invenies 2 et 3 actione cum rescriptis eorum.



CONSCRIPTIO BREVIS
[Col. 0203]

Indicans quae facta sunt ante synodum.

[Col. 0203A] Venientibus itaque a Roma quidem Petro et Petro Deo amicissimis presbyteris, et deferentibus praelatas litteras: ab Oriente vero, Joanne et Thoma reverendissimis presbyteris et monachis atque syncellis patriarcharum ibidem existentium, et ipsis pari modo deferentibus praenotatas litteras, praeceperunt instauratores [moderatores] imperii convenire episcopos. Qui cum pervenissent in conservatam a Deo et regiam urbem, apud Thraciam moras faciebant potentissimi principes. Plures autem ex ipsis [episcopis] in haeresi Christianos accusantium volutati conturbabant una cum quibusdam non pauco numero laicis, non admittendum ad efficiendam synodum, sed consentiendum depositioni et injuriae venerabilium imaginum; et factiones non [Col. 0203B] paucas, et susurrationes contra patriarcham commovebant, ita ut conventicula facerent. Haec ergo consiliantibus illis, aures non latuit patriarchae, sed adhuc conciliabula sua facientibus, direxit eis, quia Constantinopolis episcopum habet, et praeter notitiam ejus non est vobis licentia conventicula faciendi. Nam secundum canones depositioni subjicimini. Quo audito episcopi retraxerunt se timore quodam obsessi. Intrantibus itaque imperatoribus, et populi ordinibus, scholariis videlicet, excubitoribus, et caeteris militiis quae militabant in regia urbe, definitur fieri synodus in venerabili templo sanctorum et laudabilium apostolorum. Igitur pridie quam status dies advenisset, per meridiem commoti sunt milites furore ferventes, insaniamque spirantes; et [Col. 0203C] venientes ad luterem sanctae catholicae Ecclesiae, aliud atque aliud clamabant. Sed vox omnium in unum terminabatur, quia videlicet non esset permissum fieri synodum. Porro patriarcha relata causa imperatoribus, nequaquam prohibitus est, quominus fieret episcoporum conventus in praedicto venerabili templo [Gr. add., sed postridie facta est congregatio episcoporum in ipso]; factisque quibusdam allocutionibus tam a sanctissimo patriarcha, quam a Deo amabilibus antistitibus, et lectis quibusdam [Col. 0204A] synodicis conscriptis, quae perhibent non oportere aliquando synodum universalem fieri praeter consensum caeterorum sanctissimorum patriarcharum: cumque legerentur haec, facta est turba militum, et ante januas venerandi templi simultatem et clamorem faciebant, qui ex submissione quorumdam episcoporum, qui in synodo male sentiebant, ad hoc moti, reperti sunt esse. Quibus peractis, imperium per cubicularium omni synodo jussit dicere: Interim abscedite, ut populi inordinatum impetum evadamus; et posthac voluntas Domini fiet: taliter quod antistitibus e templo egredientibus, quidam eorum veritati resistentes cum turba concinnaverunt, et impie declamationem faciebant pseudosyllogi ( [a 1Kb] Sed catholicus scriptor haereticorum conciliabulum, quod [Col. 0204B] ante hanc synodum factum est, quodque septimam synodum appellabant, pseudosyllogum, falsum collegium nuncupat), ut septimam hanc synodum collaudantes atque nominantes. Cum ergo taliter malignum concilium clamorem emisisset, et hora esset quasi sexta, domum jam esurientes abibant, et ita commotio seditionis sopita est. Tunc imperatores jusserunt milites exire, quasi sub praetextu quidem hostilis aciei, dantes famam, quod gens Agarenorum hostiliter fuisset egressa. In veritate autem eos foras pellebant de regia civitate. Ergo cum fecissent isti viam usque ad Malagenam, per jussionem eorum omnes expellebant pariter et aspernabantur, ne horum cura fieret [et dimittebant, quod eorum opera non indigerent], jubentes singulos abire in [Col. 0204C] patriam suam. Quibus ita peractis, mansit Ecclesia anno uno quieta, tantummodo patriarcha verbum veritatis omnibus praedicante. Et mox anno transacto, denuo praecipiebant piissimi imperatores, ut fieret synodus in Nicaenorum metropoli: et praeceptum deveniebat in finem, episcopis quasi congregatis [episcopis s. cong.] in unum, similiter et patriarcha cum vicariis Orientis et Occidentis ad eamdem pervenit urbem: et facta est synodus beneplacito Dei secundum actiones quae proferuntur.



MONUMENTA SYNODI APUD NICAEAM SECUNDO CELEBRATE.
[Col. 0205]


ACTIO PRIMA.

[Col. 0205A] In nomine Domini et dominatoris Jesu Christi veri Dei nostri, imperio piissimorum et amicorum Christi dominorum nostrorum Constantini et Irenes matris ejus, octavo anno consulatus eorum, octavo Kalendas Octobrias, indictione 11.

Conveniente sancta et universali synodo, quae per divinam gratiam et piam sanctionem eorumdem Deo confirmatorum imperatorum congregata est in Nicaeensium clara metropoli Bithiniensium provinciae: id est, Petro reverendissimo archipresbytero sanctissimae Romae Ecclesiae scilicet apostoli Petri, et Petro reverendissimo presbytero, monacho et abbate venerabilis monasterii sancti Sabbae Romae siti, retinentibus locum apostolicae sedis almi et sanctissimi archiepiscopi senioris Romae Adriani: [Col. 0205B] Tarasio almo et sanctissimo archiepiscopo magni nominis Constantinopoleos novae Romae, Joanne ac Thoma reverendissimis presbyteris, monachis et vicariis apostolicarum sedium Orientalis dioeceseos, Agapito [Agapio: atque ita mss. codices] episcopo Caesareae Cappadociae, Joanne episcopo Ephesi, Constantino episcopo Constantiae Cypriorum insulae, Nicolao episcopo Cyzici, Euthymio episcopo Sardis, Petro episcopo Nicomediae, Stauracio episcopo Chalcedonis, Elia episcopo Cretae, Epiphanio diacono Ecclesiae Catanensis et locum obtinente Thomae archiepiscopi Sardiniae; Joanne monacho et locum obtinente Nicephori episcopi Dyrrachii, Damete episcopo Amasiae, Nicolao monacho et abbate monasterii quod cognominatur Apri, et vicario metropoleos Tyanensium; [Col. 0205C] Constantino episcopo Gangrensium, Niceta episcopo Claudiopoleos, Theophylacto diacono et vicario Stauropolitanorum metropoleos, Eustathio episcopo Laodiceae, Michaele episcopo Synadensi, Constantino episcopo Pergae, Anastasio episcopo Nicopoleos veteris Epiri, Christophoro episcopo Phasidii, Theodoro episcopo Seleuciae, Basilio episcopo Sylaei, Nicolao monacho et vicario metropoleos Mocissi, Manuel episcopo Hadrianopoleos Thraciae, Constantino episcopo Regii, Cyrillo monacho et locum retinente Nicetae episcopi Gotthiae, Theodoro episcopo Catanae, Joanne episcopo Tauromeniae, Gaudioso episcopo Messanae, Theodoro episcopo Panormi, Stephano episcopo Bibonensium, Constantino episcopo Leontinae, Theodoro episcopo Taurianae, [Col. 0205D] Christophoro episcopo sanctae Cyriacae, Theotimo [Col. 0206A] [Theodoro] episcopo Crotonensium, Basilio episcopo Nessiorum, Constantino episcopo Cannae [Carinae], Joanne episcopo Iereopoleos [Trocaleos], Theophane episcopo Lilybaei, Theodoro episcopo Tropaeorum, Sergio episcopo Nicoterensium, Galatone presbytero et locum retinente Stephani [Christophori] episcopi Syracusani, Theodoro episcopo Bizyae, Mauriano episcopo Pompeiopoleos, Gregorio presbytero et vicario Smyrnae. . . episcopo Leontopoleos, Sisinnio episcopo Parii, Eustratio episcopo Apamiae [al., Amasiae], Petro episcopo Germiorum, Joanne episcopo Arcadiopoleos, Epiphanio episcopo Mileti, Gregorio presbytero et vicario episcopatus Nicopoleos, Niceta episcopo Protonesilorum [Proeconnesi: Proconnesi], Eustratio episcopo Methymnae, Leone episcopo Cii, [Col. 0206B] Joanne episcopo Apri, Theophylacto episcopo Cypsallorum, Stephano [Theophane] episcopo Sugdaorum, Leone episcopo Mesembriae, Joanne episcopo Nyssae, Gregorio [Georgio] episcopo imperialium Thermarum, Gregorio [Georgio] episcopo Camulianensium, Sotherico episcopo Ciscisensium, Constantino episcopo Mastaurensium, Georgio episcopo Briulensium, Theodosio [Theodoro] episcopo Nyssae, Theophylacto episcopo Trallae, Basilio episcopo Magnesiae Anelii, Ignatio episcopo Prunae [Prinae], Sabba episcopo Aneorum, Basilio episcopo Magnesiae Maeandri, Gregorio episcopo Palaeaspoleos, Theophane episcopo Caloae, Leone [Leontio] episcopo Algizorum, Nicodemo episcopo Evazensium, Lycasto episcopo Baretensium, Theophylacto episcopo Hypaepensi, [Col. 0206C] Eustathio episcopo Erythrensium, Theophane [Theophylacto] episcopo Lebedi, Stratonico episcopo Cymae, Theophylo episcopo Cunnensium [Tymnorum: Tyranensium], Cosma episcopo Myrrhinae, Olbiano episcopo Elaeae, Pardo episcopo Pitanae, Basilio episcopo Pergami, Basilio episcopo Adramytii, Marino episcopo Atandri, Joanne episcopo Assi, Leone episcopo Phociae, Nicephoro diacono et vicario Gargarensium, Constantino diacono et vicario Agahae, Theognide vicario Sion, Theophylacto vicario Tei, Joanne episcopo Rhaedesti, Joanne episcopo Pravidos [Panii: Panidos] Melchisedech episcopo Calliopoleos [Callipoleos], Leone episcopo Madyti, Sisinnio episcopo Zuruli, Theophylacto episcopo Chariopoleos, Thoma episcopo Daonii, Gregorio episcopo [Col. 0206D] Theodoropoleos, Sisinnio episcopo Chalcedonis [Chalcidis] [Col. 0207A] Thraciae, Joanne episcopo Bryseos, Benjamin episcopo Lizici, Constantino episcopo Juliopoleos, Petro episcopo Asponae, Synesio episcopo Cinnae, Theophilo episcopo Anastasiopoleos, Leone episcopo Minzi, Anthimo episcopo Berinopoleos, Spyridone episcopo Cyprensium [Cythrorum], Eustathio episcopo Solensium, Theodoro [episcopo] Citii, Georgio episcopo Trimithuntensium, Alexandro episcopo Amathuntos, Michaele episcopo Meletiopoleos, Theodoro episcopo Germae, Basilio episcopo Adranuthyrensium, Leone episcopo Poemanini [Pomanini], Symeone episcopo Ocae, Strategio episcopo Dardanensium, Joanne episcopo Lampsaci, Theodoto episcopo Palaeorum, Niceta episcopo Hilei, Leone episcopo Troadensium, Theodoro episcopo Abydi, Anastasio episcopo [Col. 0207B] Tripoleos, Leone episcopo Traculorum, Stephano episcopo Salensium, Joanne episcopo Tabalensium, Stephano episcopo Silandi, Joanne episcopo Setensium, Theophane episcopo Myoniae [Meoniae], Lycasto episcopo Philadelphiae, Michaele episcopo Trallae, Georgio [Gregorio] episcopo Gordorum, Joanne episcopo Daldae, Eustathio episcopo Orcanae, Theopisto episcopo Hermocapeliae, David episcopo Helenopoleos, Cyrione episcopo Loti [Lophi], Theophylacto episcopo Apolloniadis, Constantino episcopo Caesareae Bithyniae, Georgio episcopo Basinopoleos, Leone episcopo Aristae, Nicephoro episcopo Hadrani, Basilio presbytero et vicario Dascylii, Niceta episcopo Melae, Neophyto episcopo Gordoservorum, Leontio episcopo Linoae [Liboae], Leone episcopo Aspendonensium, [Col. 0207C] Joanne episcopo Hetenensium, Leone episcopo Amisi [Aminsi], Constantino episcopo Zelensium, Mariano vicario Zalichi, Gregorio episcopo Sinopae, Georgio episcopo Nicopoleos [superioris], Constantino episcopo Asimensium [Sasimorum], Gregorio [Georgio] episcopo Amastrae, Heraclio episcopo Junopoleos, Theophane episcopo Sorensium, Niceta episcopo Dadybrensium, Theophilo episcopo Prusiadis, Constantino episcopo Cratiae, Niceta episcopo Hadrianopoleos, Joanne episcopo Heracleae Ponti, Theodoro episcopo Comanensium, Niceta episcopo Brizaei [Bryzei], Nicephoro episcopo Clanensium, Leone episcopo Trocnadensium, Leone episcopo Corydalensium, Anastasio episcopo Patarensium, Georgio episcopo Nissae, Stephano episcopo [Col. 0207D] Araxorum, Theodoro episcopo Pinnarorum, Nicodemo episcopo Sidymensium, Georgio episcopo Huniandi, Constantino episcopo Candibensium, Stauracio episcopo Zenonopoleos, Leone [Leontio] episcopo Limyrensium, Stephano episcopo Caunensium, Constantino episcopo Thensium [Tlensium], Constantino episcopo Combensium, Petro diacono et vicario Oricandensium, Joanne diacono et vicario Phaselidis, Theophylacto diacono et vicario Cariae, Gregorio episcopo Cibyrae, Basilio episcopo Tabensium, Dorotheo episcopo Neapoleos, Constantino episcopo Alabandensium, Gregorio episcopo Heracliae, David episcopo Jassi, Gregorio episcopo Mylassensium, Sergio episcopo Beligiensium [Begyliensium], Joanne [Col. 0208A] episcopo Mindi, Stauracio episcopo Stadiae, Gregorio episcopo Stratoniciae, Anthimo episcopo Hylarimensium, Theophylacto vicario Amyzonis, Niceta vicario Halicarnassi, Mauriano vicario Ceramensium, Theodosio episcopo Chonensium, Michaele episcopo Chaeretopensium, Pantaleone episcopo Velentiae, Georgio episcopo Peltensium, Christophoro episcopo Atanasi, Leone episcopo Eumeniae, Paulo episcopo Acmoniae, Gregorio episcopo Timenutherensium, Leone episcopo Traianopoleos [Tranopoleos], Leone episcopo Aleus, Nicephoro episcopo Lundensium, Georgio episcopo Appiae, Constantino episcopo Eucarpiae, Michaele episcopo Hierapoleos, Niceta episcopo Nacoliae, Christophoro episcopo Promissi [Probyssi], Nicolao episcopo Phytiae, Theophylacto [Col. 0208B] episcopo Cinnabori, Niceta episcopo Augustopoleos, Constantino episcopo Cottyaii [Cotyaei], Georgio episcopo Mediaei, Theophylacto oeconomo et vicario Hypsi, Stephano electo Hotrensium, Joanne electo Hectorii, Constantino episcopo Ambladensium [Amaladensium], Epiphanio episcopo Pertensium. Sisinnio episcopo Philomelii, Michaele episcopo Pappensium, Theodosio episcopo Sagallai [Sagallassi], Sisinnio episcopo Apamiae Ciboti, Constantino episcopo Conanae, Nicephoro episcopo Adadensium, Petro episcopo Tyasi, Leone episcopo Barae, Petro episcopo Seleuciae Pisidiae, Leone [Leontio] vicedomino et vicario Sozopoleos, Mariano episcopo Magydensium, Paulo episcopo Attaliae, Nicephoro episcopo Floggensium, Leone [Leontio] episcopo Andidensium, [Col. 0208C] Leone episcopo Sibyllensium, Manzone episcopo Pracanensium, Theodoro episcopo Germanicopoleos, Eustachio episcopo Cylindereos, Sisinnio episcopo Sycae, Zacharia episcopo Cardabudensium, Sisinnio episcopo Musbadensium, Eustathio episcopo Lamensium, Theophylacto episcopo Zenupoleos, Constantino episcopo Dalisandi, Anastasio episcopo Lauzendensium, Macario episcopo Arcandorum.

Sedentibusque ante sacratissimum ambonem templi sanctissimae magnae ecclesiae quae cognominatur Sophia, praesentibus et audientibus gloriosissimis et magnificentissimis principibus, id est Petrona laudatissimo exconsule, patricio et comite Deo conservandi imperialis officii [Gr. obsequii], et Joanne imperiali ostiario et logotheta imperialis [militaris] [Col. 0208D] logothesii, et reverendissimis archimandritis, hegumenis et monachis, propositis sanctis et intemeratis Dei Evangeliis.

Reverendissimi episcopi Siciliae insulae dixerunt: Dignum ducimus, et per omnia huic sanctae et universali synodo conveniens esse perspicimus, ut ad exquirendorum inchoationem capitulorum sanctissimus et summus ac eximius pastor et praesul regiae Constantinopoleos novae Romae prooemium faciat, et ostium verbo aperiat, et quae congrua sunt, vociferando pronuntiet. Sancta synodus dixit: Fiat secundum postulationem sanctissimorum episcoporum.

Tarasius sanctissimus et beatissimus patriarcha [Col. 0209A] Constantinopoleos dixit: Opportunum est nunc dicere propheticam illam vocem, quam saepe audivimus per Evangelium praedicari: Erunt prava in directa, et aspera in vias planas (Luc. III, Isa. XL). Quando enim Deus facit aliquid, omnis in his quae aguntur facilitas sequitur, quoniam voluntati ejus resistit nullus. Nam etsi ex antiqui hostis immissione, qui vult concitare super [semper et conturbare] sanctam Ecclesiam catholicam, praeterito anno Kalendis Augusti in Deo conservata regia urbe praesidentibus nobis in venerabili templo tubarum spiritus, sanctorum videlicet et laudabilissimorum apostolorum, commota est multorum turba virorum furore ac amaritudine plena, ut in nos manus injiceret; ex qua manu divina erepti sumus, habentes in [Col. 0209B] auxilium quosdam episcopos, qui facile numerari possunt, quorum nomina voluntarie praeterimus, quoniam omnibus nota sunt: et ad modicum visi sunt prohibuisse loqui, et confirmare pium veritatis sermonem. Sed mitissimi imperatores nostri divinitus acti, cum essent orthodoxiae propugnatores, et sinistrae opinionis obluctatores, non dederunt somnum oculis suis, et palpebris suis dormitationem, donec tabernaculum Dei, id est, Ecclesiam ejus in unum restituerent, et pacificum hanc habitaculum redderent. Quapropter consilio et voluntate Dei rursus in idipsum congregaverunt nos. Verum pro his bonas recipient vicissitudines a Christo omnium nostrum imperatore, qui ad has multipliciter remetiendum potentissimus est. Nos ergo, sacrati viri, [Col. 0209C] adjutorem illum invocantes, et in pectore nostro timorem ejus habentes, futurumque judicium in mente recipientes, accingamur lumbos mentis nostrae in veritate, et vigilantes in omnibus secundum Apostolum, aequilibraminis judicium judicemus; et omnem vocum novitatem, ambitum atque superfluitatem tanquam puro tritico superseminata zizania, sine omni dilatione radicitus evellamus, ut pote veritati obviantia, et Ecclesiae repugnantia. Quae enim in ea tradita sunt, non sunt est et non, sed est (II Cor. I): existunt in veritate, et permanent incorrupta et immutilata in sempiterna saecula. Sine mendacio quippe est qui repromisit dicens: Portae inferi non praevalebunt adversus eam (Matth. XVI); et si certificati fuerimus [sumus] quod placabile sit in conspectu Dei, [Col. 0209D] conveniant qui praeterito anno restitere veritati. Si quis est in illis sermo vel contradictionis vel etiam ratiocinationis, dicant. Ita namque omnis examinatio manifesta fiet.

Constantinus sanctissimus episcopus Constantiae Cypri dixit: Si videtur huic sanctae et universali synodo, secundum quae dicta sunt a sanctissimo et beatissimo patriarcha Tarasio, ingrediantur sanctissimi episcopi qui in hac criminati sunt parte, in conspectu hujus sanctae et universalis synodi.

Sancta synodus dixit: Ingrediantur. Et ingressi sunt episcopi qui praedicti sunt. Cumque ingressi fuissent, gloriosissimi principes dixerunt: Domini nostri benigni honorabilem et adorandam sacram [Col. 0210A] jusserunt mittere ad omnem sacratum synodum vestram. Et audite.

Sancta synodus dixit: Confirmet Deus imperium bonorum dominorum nostrorum! Et delatam in manibus gloriosissimus a secretis Leontius eamdem piam sacram legit.

Sacra. Constantinus et Irene fideles imperatores Romanorum, sanctissimis episcopis, qui in voluntate et gratia Dei, et jussione pii imperii nostri convenerunt in Nicaena synodo.

Sapientia, quae vere Dei et Patris est per naturam, Dominus videlicet Jesus Christus verus Deus noster per divinam suam et magnam carnis dispensationem removens nos ab errore idolorum, nostram assumpsit, et cooperatione connaturalis sui [Col. 0210B] Spiritus renovavit naturam: et primus pontifex factus, hac vos appellatione dignos effecit, o sacri viri. Ipse igitur pastor bonus, qui ovem quae erraverat super humeros portavit, hominem qui deciderat, proprio gregi, angelicis videlicet et administratoriis virtutibus suis consocians, reconciliavit nos in semetipso; medioque maceriae sublato pariete, solvit inimicitiam in carne sua, pacificam nobis conversationem condonans. Propter quod evangelice omnibus praedicans edicebat: Beati pacifici, quoniam ipsi filii Dei vocabuntur (Matth. V). Ergo intra hanc beatitudinem, quae nobis nobilitatem adoptionis filiorum donavit, inveniri pium imperium nostrum volens, ad pacem et concordiam omnem Romanam rempublicam nostram dirigere festinat. Praecipue [Col. 0210C] autem sanctarum Dei Ecclesiarum boni ordinis sollicitudinem sumere cupit, atque sacerdotum mercari semper unitatem procurat, Orientis, Septentrionis, Occidentis et Meridiei: et praesules adsunt, Deo volente, per vicarios suos una cum reciprocis rescriptis ad synodicas litteras quae missae sunt a sanctissimo patriarcha. Ista enim antiquitus lex synodica catholicae Ecclesiae, quae a finibus usque ad fines suscepit Evangelium. Igitur beneplacito et nutu ejus congregavimus vos sanctos sacerdotes ipsius, qui disponitis testamentum ejus super incruenta sacrificia, ut diffinitionibus synodorum quae recte dogmatizaverunt, judicium vestrum simile fiat, et cunctis splendor spiritus illucescat: Nemo enim accendens lucernam, ponit eam sub modio, secundum [Col. 0210D] Domini vocem, sed super candelabrum, ut luceat omnibus qui in domo sunt (Matth. V). Sic enim et legislationes, quae olim a patribus nostris pie traditae sunt nobis, sequemini, et sanctae Dei Ecclesiae in pacifico ordine permanebunt. Adeo quippe confligimus pro veritate, et ad pietatem contendimus, et ecclesiastico ordini consulimus, antiquam legislationem confirmare volentes, ut et militaribus consiliis detenti, et reipublicae curis vacantes, primum opus habeamus paciferam observantiam Ecclesiae catholicae, et in secundo hoc ponentes, ad sacratissimam vestram non fatigemur synodum congregandam; dantes unicuique licentiam, ut sine omni subtractione loquatur quae sibi visa fuerint, ut distincta [Col. 0211A] [districta] examinatio fiat, et magis fiducialiter veritas agatur, quatenus et Ecclesiarum dissensio funditus abigatur, et pacis compago nobis omnibus coaptetur. Et quoniam Paulus sanctissimus patriarcha cum secundum divinam voluntatem a praesentibus vinculis absolvendus, et hanc peregrinationem dimissurus, atque ad habitationem, imo vero ad ipsum Dominum Christum profecturus esset, episcopatum refutavit, vitam eligens monachorum: nobis autem interrogantibus eum, quamobrem hoc fecerit, respondit: Quia si morte praeoccupatus fuero in episcopatu Deo conservandae regiae urbis, anathema habebo a tota catholica Ecclesia, quod ducit in tenebras exteriores, quae praeparatae sunt diabolo et angelis ejus: eo quod synodum quamdam dicant [Col. 0211B] hic effectam, quae subvertat imaginales picturas, quas Ecclesia catholica tenet, amplectitur, et ad commemorationem principalium suscipit. Hoc animam meam conturbat, hoc me in commonitionem adducit, quomodo effugiam judicium Dei, pro eo quod cum hujusmodi viris conversatus fuerim et computatus. Haec vero etiam quibusdam gloriosissimorum principum nostrorum locutus est, et sic vita excessit. Hanc ergo terribilem sententiam considerante pio imperio nostro, quanquam et ante hoc ex multis audiverimus hujuscemodi jurgium, consilium nobiscum consiliati sumus, quidnam deberet fieri.

Et deliberavimus in consilio nostro, quod cum ordinatus foret patriarcha, quae dicta fuerant, mox perciperent finem. Accersentes ergo viros ecclesiasticorum [Col. 0211C] negotiorum expertos, et Christum Deum nostrum invocantes, et consilium cum eis facientes, quisnam dignus esset provehi ad sacerdotii cathedram hujus Deo conservandae regiae civitatis, et unius consilii animique omnibus factis, in Tarasium qui nunc in pontificali praesidet dignitate, dabatur decretum. Hunc itaque advocantes, ea quae dicta sunt et decreta super eo, pronuntiavimus: qui nequaquam annuere voluit, neque consensum his quae decreta fuerant, effici postulabat. Cumque nos eum, quamobrem obedire minime pateretur, percontati fuissemus: primo quidem respondit excusans se et super se jugum sacerdotii dicens. Nos autem intelligentes, quod excusationem quamdam faceret proponens non obediendum, nequaquam ab [Col. 0211D] eo, sed permansimus persuadere illi conantes, quod susciperet summi sacerdotii dignitatem. Ipse itaque videns instantiam nostram, causam renuntiationis annuntiabat. Quoniam video, inquit, et conspicio Ecclesiam, quae super petram, Christum scilicet Deum nostrum, fundata est, scissam nunc et diruptam, et nos aliud loquentes, et eos qui ex Oriente unius nobiscum fidei sunt, Christianos videlicet, aliter, et concordantes his qui ex Occidente consistunt, nosque alienatos ab illis universis, et per singulos dies ab omnibus anathematizatos, agnosco: et quia synodum universalem posco fieri, dum vicarii tam a papa Romano, quam ab Orientis principibus sacerdotum inveniuntur. Haec nos innotescentes in praesentia [Col. 0212A] sacerdotum et gloriosissimorum principum nostrorum, et totius Christo amabilis populi nostri, qui tunc hic aderant, virum eduximus, et in praesentia eorum quidquid nobis responderat, et ipsis affatus est: at vero universi illi haec audientes libenter acceperunt, postulantes pacificum et pium imperium nostrum, ut fieret universalis synodus. Ergo huic petitioni annuimus, Deo vos, ut veritatem dicamus, congregare volente, et nos ad id dirigente. Igitur quoniam a toto terrarum orbe collegit vos Deus, consilium suum statuere volens; ecce propositis sanctis Evangeliis, et intelligibiliter clamantibus, Juste judicate (Joan. VII): state stabiles pietatis propugnatores, et omnem novitatem vocum, et noviter apparentem seditionem recidere procurate, quemadmodum [Col. 0212B] et Petrus primus princeps [principum] collegii apostolici, qui servilis deceptionis amentia percussa, Judaicae auditionis sensum gladio abstulit (Joan. XVIII). Extendite securim spiritus, et omnem arborem germinantem fructum contentionis et dissensionis ac introductae novitatis, aut magisterialibus vocibus transplantate, aut canonicis increpationibus concidite, et in ignem futurae gehennae transmittite: ut integrum Ecclesiae corpus compactum et conveniens atque paterna traditione corroboratum pax spiritus custodiat, et totius Romanae reipublicae nostrae constitutio simul tranquilla cum fidei tranquillitate consistat. Litteras autem suscepimus missas ab Adriano sanctissimo papa senioris Romae per vicarios ipsius, Petrum scilicet [Col. 0212C] primum presbyterum, et Petrum Deo amabilem presbyterum et hegumenum, qui et vobiscum sedere videntur: et jubemus secundum jus synodicum in audientiam omnium recitari. Et cum debito silentio his auditis una cum apicibus in duobus quaternionibus a summis sacerdotibus, et sacerdotibus Orientalis dioeceseos destinatis, per Joannem reverendissimum monachum et dudum syncellum patriarchalis Antiochiae sedis, et Thomam presbyterum et hegumenum; qui et ipsi ecce vobiscum adsunt: per ipsos [ipsas] cognoscetis, qualis sit Ecclesiae catholicae sensus.

Sancta synodus dixit: Conservet Deus imperium ipsorum! Longos faciat Deus annos eorum! Peramplius gaudere concedat illos!

[Col. 0212D] Et adductus est Basilius Ancyrae, et Theodorus Myrorum, et Theodosius Ammorii: et stantibus eis in medio sanctae synodi, Basilius episcopus Ancyrae dixit: Quantum erat ad potentiam meam, domini, quaesivi causam, et omni satisfactione accepta, accessi ad catholicam Ecclesiam ego novissimus servus vester. Tarasius sanctissimus patriarcha dixit: Gloria Deo, qui vult omnes salvari, et ad agnitionem veritatis venire (I Tim. II).

Basilius episcopus Ancyrae ex libello ita legit. Legislatio est ecclesiastica canonice tradita desursum ab initio tam a sanctis apostolis, quam a successoribus eorum, sanctis videlicet Patribus nostris atque magistris; sed et sanctis et universalibus sex synodis, [Col. 0213A] seu localibus conciliis quae orthodoxe collecta sunt, ut ab haeresi quacunque ad orthodoxam confessionem et traditionem catholicae Ecclesiae conversi, in scriptis suam abnegent haeresim, et fidem confiteantur orthodoxam. Unde et ego Basilius episcopus civitatis Ancyrae proponens uniri catholicae Ecclesiae, Adrianoque sanctissimo papae, et Tarasio beatissimo patriarchae, seu sanctissimis et apostolicis thronis Alexandriae, sed et Antiochiae, et sanctae civitatis, necnon omnibus orthodoxis pontificibus et sacerdotibus, praesentem hanc confessionem [professionem] meam facio in scriptis, et offero vobis, qui ex apostolica auctoritate potestatem sumpsistis. In hoc ipso etiam veniam expeto a divinitus collecta beatitudine vestra, pro hac tarditate mea. Oportebat [Col. 0213B] enim ut non orthodoxa confessione fraudarer; sed summae indisciplinationis meae, et segnis ac negligentis mentis est hoc. Unde magis postulo a beatitudine vestra, ut et pietatis [expetatis] a Deo indulgentiam mihi concedi.

Credo igitur et confiteor in unum Deum Patrem omnipotentem et in unum Dominum Jesum Christum Filium ejus unigenitum, et in Spiritum sanctum Dominum et vivificantem; Trinitatem consubstantialem et considentem, in una deitate, potentia et potestate adorandam et glorificandam. Confiteor etiam omnia quae sunt dispensationis unius sanctae Trinitatis, Domini videlicet et Dei nostri Jesu Christi, quemadmodum sanctae et universales sex synodi tradiderunt; et universum haereticum sine janua os [Col. 0213C] abjiciens anathematizo, juxta quod anathematizaverunt et ipsae: expetens etiam et intercessiones intemeratae dominae nostrae sanctae Dei Genitricis Mariae, sanctarumque et coelestium virtutum, et omnium omnino sanctorum; atque sancta et pretiosa lipsana [id est, reliquias] eorum cum omni honore suscipiens saluto, et honorabiliter veneror, fidem habens illorum particeps fieri sanctimoniae. Similiter et venerabiles imagines tam dispensationis Domini nostri Jesu Christi, secundum quod homo factus est propter salutem nostram, et intemeratae dominae nostrae sanctae Dei Genitricis. [Gr. add. et deiformium angelorum], atque sanctorum apostolorum, prophetarum, martyrum, et omnium simul sanctorum, salutans pariter et amplectens, [Col. 0213D] atque adorationem quae pertinet ad honorem impendens; projiciens nihilominus et anathematizans ex tota anima et tota mente synodum, quae ex stoliditate et dementia congregata, et septima synodus nominata est; ab his vero qui recte sapiunt, pseudosyllogos legaliter et regulariter appellatur, tanquam quae totius veritatis et pietatis sit aliena, et contra divinitus traditam ecclesiasticam legislationem audacter et temere, quin potius et absque Deo latraverit, et sanctas ac venerabiles imagines conviciis appetierit: sed et has praeceperit auferri a sanctis Dei ecclesiis, de qua exiit [Gr., cui praefuit] Theodosius falsi nominis Ephesius, Sisinnius Pergensis cognominatus Pastillas, Basilius Pisidiae cacemphatus [Col. 0214A] [infausti nominis] tricaccabus [al., tricacos, id est, ter malus]; quos evanuit sectatus miser Constantinus, qui fuerat patriarcha. Haec ita confiteor, et his assentior, et idcirco in simplicitate cordis et recta mente, Deo mihi testimonium perhibente, subjectos anathematismos facio hic. Christianorum calumniatoribus, id est imaginum confractoribus anathema! His qui assumunt eloquia, quae a divina Scriptura adversus idola proferuntur, in venerabiles iconas, anathema! His qui non salutant sanctas et venerabiles imagines, anathema! His qui appellant sacras iconas simulacra, anathema! His qui dicunt, quod sicuti ad deos Christiani ad imagines accedunt, anathema! His qui communicant scienter eis qui conviciantur [Col. 0214B] et exhonorant venerabiles iconas, anathema! His qui dicunt, quod praeter Christum Dominum nostrum alius nos ab idolis liberaverit, anathema! His qui spernunt magisteria sanctorum Patrum et traditionem catholicae Ecclesiae, praetendentes et assumentes voces Arii, Nestorii, Eutychetis et Dioscori, atque perhibentes, quod nisi de Veteri ac Novo Testamento evidenter fuerimus edocti, non sequemur docrinas sanctorum Patrum, neque sanctarum [generalium] synodorum, atque traditionem catholicae Ecclesiae, anathema! His qui dicunt, quod diabolicae argumentationis inventio sit factura imaginum, et non sanctorum Patrum nostrorum traditio, anathema! His qui praesumunt dicere, catholicam Ecclesiam idola aliquando suscepisse, anathema! [Col. 0214C] Haec quidem ita confiteor, et his assentior, et ex toto corde, anima et mente pronuntio. Si vero (quod absit) ex diabolica submissione aliquo tempore voluntarie vel non voluntarie aversus fuero ab istis quae jam professus sum, anathema sim a Patre et Filio et Spiritu sancto, atque a catholica Ecclesia seu sacro ordine penitus alienus! Conservabo autem secundum divinos canones tam sanctorum apostolorum, quam probabilium Patrum nostrorum, memetipsum ab omni dati acceptione seu turpi lucro.

Tarasius sanctissimus et beatissimus patriarcha dixit: Omne hoc sacratum collegium Deo gloriam et gratiarum actiones rependit super hac confessione, quam catholicae obtulisti Ecclesiae.

Sancta synodus dixit: Gloria Deo, qui unit inter [Col. 0214D] se dissidentia! Et adductus est Theodorus reverendissimus episcopus Myrorum, et dixit: Et ego peccator et indignus, multum pertractans et scrutans, et quod melius est eligens, deprecor Deum et vestram sanctitatem, ut cum omnibus et ego peccator uniar sanctae catholicae Ecclesiae.

Tarasius sanctissimus patriarcha dixit: Grata est Domino Jesu Christo misericordia [Gr., Gratum est Domino Jesu Christo et humanum recipere], et ideo recipit [idcirco recipite] poenitentes.

Theodorus reverendissimus episcopus Myrorum exemplar primi libelli legit: Legislatio est, etc. Cum legisset ille, Tarasius sanctissimus patriarcha dixit: Et super reverendissimo Theodoro episcopo Myrorum [Col. 0215A] grates referimus Deo nostro Christo. Euthymius sanctissimus episcopus Sardis dixit: Benedictus Deus qui univit eum catholicae Ecclesiae!

Et adductus est Theodosius episcopus Ammorii, et dixit:

Sacratissimi et Deo honorabiles domini, et omnis sacra synodus haec, et ego peccator et miserabilis atque seductus, qui multa mala locutus sum contra venerabiles iconas, agnita veritate recognovi et reprehendi memetipsum; et anathematizavi, et anathematizo quae male docui et locutus sum in hoc mundo: et obsecro, et rogo sanctam synodum vestram, ut cum omnibus Christianis recipiatis et me indignum servum vestrum.

Tarasius sanctissimus et beatissimus patriarcha [Col. 0215B] dixit: Multam contritionem cordis ostendit reverendissimus Theodosius, et dignus est receptione.

Sancta synodus dixit: Dignus est secundum sacros canones.

Tarasius sanctissimus patriarcha dixit: Si nihil aliud est canonicum, quod prohibeat eum, dignus est.

Theodosius reverendissimus episcopus proprium libellum legit ita.

Sanctae et universali synodo Theodosius exiguus Christianus. Confiteor, et polliceor, et recipio, amplector atque adoro principaliter intemeratam iconam Domini nostri Jesu Christi veri Dei nostri, et iconam Dei genitricis, quae illum sine semine peperit; et auxilium et protectionem ejus, et intercessiones [Col. 0215C] illius unaquaque die ac nocte invoco ut peccator in adjutorium meum, tanquam eam, quae habeat confidentiam apud Christum Dominum nostrum, qui ex ea natus est. Pari modo sanctorum et laudabilissimorum apostolorum, prophetarum, et martyrum, et Patrum atque cultorum eremi iconas recipio et adoro, non tanquam deos (absit) sed affectum et amorem animae meae, quem habebam prius in eos, etiam nunc ostendens, rogo cunctos illos ex tota anima ut intercedant pro me ad Deum, quatenus det mihi per intercessiones eorum invenire misericordiam penes se in die judicii. Similiter et lipsana sanctorum adoro et honoro, et amplector, tanquam eorum qui decertaverint pro Christo, et acceperint gratiam ab ipso ad sanitates efficiendas, et languores [Col. 0215D] curandos, et daemones ejiciendos, quemadmodum Ecclesia Christianorum suscepit a sanctis apostolis et Patribus, et usque ad nos. Pingi autem consentio in ecclesiis sanctorum principaliter iconam Domini nostri Jesu Christi, et sanctae Dei Genitricis, ex varia materia auri et argenti, et omni colore: ut carnea dispensatio ipsius omnibus innotescat. Similiter pingi conversationes sanctorum et famosissimorum apostolorum, prophetarum ac martyrum, quo innotescant certamina et agones eorum in brevi scriptura, ad excitationem et magisterium populorum, maximeque simplicium. Si enim regum laurata [Col. 0216A] et iconas missas ad civitates vel regiones obvii adeunt populi cum cereis et incensis, non cera perfusam tabulam, sed imperatorem honorantes; quanto magis oportet in ecclesiis Christi Domini nostri iconam depingi Salvatoris Dei nostri, et intemeratae Matris ejus, omniumque sanctorum et beatorum Patrum, et studiosorum virorum? Quemadmodum et S. Basilius ait: Nam et opera magna bellorum scriptores et pictores designant; illi quidem sermone ornantes, isti vero tabulis exarantes; et multos ad fortitudinem erexerunt utrique. Et rursus ipse idem. Quantum laborasti [laborares] utique homo, ut invenires unum ex sanctis obsecrantem Dominum? Et Chrysostomus dicit: Sanctorum enim gratia non reciditur morte, non hebescit obitu; sed postquam defuncti [Col. 0216B] fuerint, vivis potentiores existunt; et alia multa et immensa. Et ideo rogo vos, sancti, et clamo: Peccavi in coelum et coram vobis; suscipite me, sicut suscepit Deus luxuriosum, et meretricem et latronem. Quaerite me, sicut quaesivit Christus ovem quae periit, quamque super humeros suos sustulit (Luc. XV); ut fiat gaudium coram Deo et angelis ejus super salute et poenitentia mea, per interventionem vestram, o sanctissimi domini. His qui non adorant venerabiles iconas, anathema! His qui blasphemiam dicunt in pretiosas et venerabiles iconas, anathema! His qui audent detrahere ac blasphemare venerabiles iconas, vel vocare illas idola, anathema! His qui non docent diligenter cunctum Christi amatorem populum adorare venerabiles iconas sacras et adorandas [Col. 0216C] omnium sanctorum qui saeculo Deo placuerunt, anathema [a 1Kb] ! Christianorum calumniatoribus, id est, imagines confringentibus, anathema!

Sabbas reverendissimus hegumenus [b 1Kb] monasterii Studii dixit: Juxta apostolica praecepta et universales synodos, dignus est receptione.

Tarasius sanctissimus patriarcha dixit: Qui dudum erant rectae fidei calumniatores, nunc facti sunt veritatis advocatores.

Constantinus sanctissimus episcopus Constantiae Cypri dixit: Multam a nobis lacrymam evocavit [Cod. Jol., evacuavit] libellus reverendissimi episcopi Ammorii.

Tarasius sanctissimus patriarcha dixit: Videtur vobis, ut recipiant sedes suas?

[Col. 0216D] Reverendi monachi dixerunt: Quemadmodum susceperunt sanctae et universales synodi ex haeresi conversos, et nos suscipimus.

Sancta synodus dixit: Placet omnibus nobis. Et jussi sunt reverendissimus Basilius episcopus Ancyrae, et Theodorus reverendissimus episcopus Ammorii, sedere in gradibus ac sedibus suis.

Euthymius reverendissimus episcopus Sardis dixit: Orthodoxum Deus bene adduxit.

Sancta synodus dixit: Orthodoxus Pater cum Patribus sanctae synodo [Orthodoxus cum synodo: Pater cum Patribus]. Post hos autem adducti sunt [Col. 0217A] Hypatius reverendissimus episcopus Nicaeae, Leo reverendissimus episcopus Rhodi, Gregorius reverendissimus episcopus Pessinuntis, Leo reverendissimus episcopus Iconii, Georgius reverendissimus episcopus Pisidiae, Nicolaus reverendissimus episcopus Hierapoleos, et Leo reverendissimus episcopus Carpathi.

Tarasius sanctissimus patriarcha dixit: Nescio unde, ut ita dicam, impetum facientes, consilium altum consiliati estis, et non per Dominum; et foedera fecistis, et non per Spiritum ejus; collecti videlicet apud vosipsos clam atque latenter praeterito anno, volentes depellere veritatem. Et si quidem irrationabiliter hoc fecistis, date rationem ignorantiae vestrae. Si vero cum falsa quasi ratione, producatur [Col. 0217B] ipsa ratio vestra, et audita fiat coram omnibus nobis: et concinnationes et contradictiones vestras, auxiliatrice quae non vincitur, habita veritate, sacer iste conventus disrumpens disrumpet, et dissolvens dissolvet ut colligationes falsitatis et injustitiae, nullamque habentes veritatis substantiam.

Leo reverendissimus episcopus Rhodi dixit: Peccavimus in conspectu Dei, et in conspectu totius Ecclesiae, et sanctae synodi hujus: per insipientiam enim cecidimus, et non habemus defensionis nostrae rationem.

Gregorius reverendissimus episcopus Pisinuntensium dixit: Secundum traditam fidem ab apostolis et Patribus confitemur et tenemus.

Tarasius sanctissimus patriarcha dixit: Si est [Col. 0217C] ratio aliqua in vobis, quemadmodum dictum est vobis, proferatur.

Hypatius, et qui cum ipso erant dixerunt: Non habemus, sacratissime domine, quod dicamus; per ignorantiam enim et insipientiam locuti sumus.

Tarasius sanctissimus patriarcha dixit: Quae vos ratio convertit ad veritatem?

Hypatius, et qui cum eo erant, dixerunt: Sanctorum apostolorum et Patrum doctrina.

Gregorius reverendissimus episcopus Pisinuntensium dixit: In synodo sanctorum apostolorum, quae apud Antiochiam congregata, dicitur: Et ne ultra errent hi qui salvi fiunt, circa idola, sed pro eis imaginentur deivirilem statuam Domini nostri Jesu Christi. Sed et beatus Isidorus Pelusiotes dicit: quia [Col. 0217D] templi ratio nulla est, quod non coronat imago.

Leo reverendissimus episcopus Rhodi dixit: Omnia quae pie ac vere didicimus, licet indigni et peccatores simus, pertractavimus: et ex legali, et ex prophetica, apostolicaque seu paterna voce certi sumus effecti, quia veritas et pietas sic se habet, ut scilicet sint sanctae et venerabiles imagines in sancta Ecclesia secundum traditam a priscis temporibus consuetudinem a sanctis apostolis; et inde obedivimus.

Tarasius sanctissimus patriarcha dixit: Et quomodo annos usque ad octo et decem episcopatum gerens, usque in praesens minime obedisti?

Leo reverendissimus episcopus dixit: Quoniam [Col. 0218A] prolixo tempore malum et nequam magisterium prolongatum est: et dum diutius moratum fuisset, pro peccatis nostris seducti sumus, et declinavimus a veritate; sed speramus in Deo salvari.

Tarasius sanctissimus patriarcha dixit: Diuturnitates passionum difficiliores sunt ad curandum. Sic et anima, quae in obscuro est haereseos, lumen orthodoxiae difficile recognoscit.

Constantinus sanctissimus episcopus Constantiae Cypri dixit: Oportebat vos cum caeteris episcopis [essetis episcopi] discendi nullam necessitatem habere, sed magistros esse potius aliorum.

Leo reverendissimus episcopus Rhodi dixit: Nisi protenderent [protendissent] hi, qui in lege erant, [Col. 0218B] peccatum, non esset necessitas gratiae.

Stauracius sanctissimus episcopus Chalcedonis dixit: Sed nos, fratres, non sumus sub lege, sed sub gratia.

Hypatius, et qui cum eo erant reverendissimi episcopi dixerunt: A malis magistris malas doctrinas accepimus.

Tarasius sanctissimus patriarcha dixit: Quoniam quidem dixistis malorum magistrorum malas esse doctrinas, Ecclesia ex malis magistris sacerdotes admittere non consentit.

Hypatius episcopus Nicaeae dixit: Sic obtinuit consuetudo.

Gregorius reverendissimus episcopus Pisinuntensium [Pessinunsium] dixit: Sanctus Joannes Chrysostomus [Col. 0218C] dicit: Ego ex cera perfusam dilexi picturam pietate repletam.

Sabbas reverendissimus monachus et hegumenus monasterii Studii dixit: Benedictus Deus, qui direxit vos in veritatem!

Tarasius sanctissimus patriarcha dixit: Rationem et defensionem eorum jam audivimus.

Sancta synodus dixit: Etiam, domine.

Joannes reverendissimus monachus et presbyter, et vicarius apostolici throni Antiochiae dixit: Flagitatur, sanctissime Pater, a multis, quomodo oporteat eos qui ab haeresibus redeunt, suscipi: et obsecramus sanctam et sacram synodum, ut veniant libri sanctorum Patrum, et videamus et perscrutemur, atque inde sumamus veram certitudinem, [Col. 0218D] quomodo illos suscipi oporteat; haesitamus enim nos.

Constantinus reverendissimus episcopus Constantiae Cypri dixit: Expetimus a beatitudine tua, domine, ut veniant praedicti libri, quo certi facti, sic ordinem laudabilem faciamus.

Tarasius sanctissimus patriarcha dixit: Secundum petitionem Deo amabilium virorum et vicariorum, atque sanctissimorum episcoporum, oportet libros afferri.

Constantinus Deo amabilis notarius venerabilis patriarchii dixit: Secundum jussionem vestrae sanctitatis praesto sumus deferentes sacros libros, quos attulimus ex his qui rejacent in bibliotheca venerabilis [Col. 0219A] patriarchii Constantinopoleos, tam canonum sanctorum apostolorum, quam sanctarum synodorum, et sancti Patris nostri Basilii, et aliorum Patrum sanctorum.

Tarasius sanctissimus patriarcha dixit: Legatur in primis liber canonicarum institutionum [constitutionum].

Sancta synodus dixit: Legatur.

Et accipiens idem Constantinus Deo amabilis diaconus et notarius venerabilis patriarchii, legit:

Canon sanctorum apostolorum quinquagesimus tertius: Si quis presbyter eum qui convertitur a peccato, non susceperit, sed abjecerit, deponatur, quoniam tristem effecit [efficit] Christum qui dicit; quia gaudium fit in coelo super uno peccatore poenitentiam [Col. 0219B] agente (Luc XV).

Sabbas, et qui cum eo erant, dixerunt: Hoc clarum et apud omnes acceptum est, quia unumquemque poenitentium Ecclesia suscipit.

Tarasius sanctissimus patriarcha dixit: Est et alius canon super hoc.

Idem hoc amabilis notarius legit sanctae Nicaenae synodi canonem octavum: De his qui se cognominant Catharos, id est, mundos, si aliquando venerint ad Ecclesiam catholicam; placuit sancto et magno concilio, ut impositionem manus accipientes, sic in clero permaneant. Haec autem prae omnibus eos in scriptis convenit profiteri, quod catholicae et apostolicae Ecclesiae dogmata suscipiant et sequantur, id est, et bigamis se communicare, et his qui in persecutione [Col. 0219C] prolapsi sunt; erga quos et spatia constituta sunt, et tempora definita: ita ut Ecclesiae catholicae et apostolicae placita sequantur in omnibus; ubicunque vero sive in villis, sive in civitatibus ipsi soli reperti fuerint ordinati, qui inveniuntur in clero, in eodem habitu perseverent, etc.

Theodorus reverendissimus episcopus Catanae Siculorum provinciae dixit: Ad haeresim hanc nil habet canon qui lectus est.

Tarasius sanctissimus patriarcha dixit: Sed et de omni haeresi est.

Epiphanius diaconus sanctissimae Ecclesiae Catanae Siculorum provinciae, et vicarius episcopi Sardiniae, dixit: Hic canon tunc de Catharis, id est, mundis est dictus.

[Col. 0219D] Tarasius sanctissimus patriarcha dixit: Nunc ergo et nos in tempore hoc exortam haeresim quomodo debemus recipere?

Joannes Deo amabilis vicarius apostolici throni Orientis dixit: Haeresis separat ab Ecclesia omnem hominem.

Sancta synodus dixit: Hoc manifestum est.

Reverendissimi monachi dixerunt: Eos qui manus impositionem perceperant, dixit regula suscipi.

Tarasius sanctissimus patriarcha dixit: Et quomodo intelligitur manus impositio?

Reverendissimi monachi dixerunt: Deprecamur, domine, ut doceamur.

Tarasius sanctissimus patriarcha dixit: Forte [Col. 0220A] in benedictione tantum hic manus impositionem dicit, et non consecrationem [in consecratione].

Gloriosissimi principes dixerunt: Si aliud non est quod prohibeat, propter hanc poenitentiam eorum suscipientur secundum canones.

Tarasius sanctissimus patriarcha dixit: Scrutemur et alios canones de residuis haeresibus.

Sancta synodus dixit: Et hoc postulamus, ut veniant canones.

Idem Deo amabilis diaconus et notarius legit Ephesinae sanctae ac universalis synodi canonem tertium.

Si qui etiam clericorum, qui per singulas civitates sunt, a Nestorio, et his qui cum eo erant, inhibiti sunt sacerdotio, quod recta saperent, et hos proprium gradum [Col. 0220B] recipere sancimus: [Gr., in universum autem] eos videlicet clericos qui cum universali et orthodoxa synodo sentiunt vel sensuri sunt, sive nunc, sive post haec in quocunque tempore, nec hos episcopis qui recesserunt vel recesserint, aut praevaricantur tam sanctos canones, quam orthodoxam fidem, jubemus quoquomodo subjici.

Tarasius sanctissimus patriarcha dixit: Evidentior canon est de capitulo quod quaeritur.

Legantur autem et reliqui canones.

Stephanus reverendissimus monachus et bibliophylax [librorum custos] venerabilis patriarchii dixit: Adhuc prae manibus habemus epistolas sanctae memoriae Patris nostri Basilii de praedicta causa, si recipiendi sint in sacerdotium, qui ex haeresi convertuntur; et [Col. 0220C] si jusseritis legi, legantur.

Sancta synodus dixit: Legantur

Stephanus monachus legit. Ex prima canonica epistola Patris nostri Basilii ad Amphilochium:

Encratitarum autem malignitatem intelligere nos oportet: quia ut indigni receptione judicarentur ab Ecclesia, conati sunt jam proprio praeoccupare baptismate. Unde et consuetudinem suam adulteraverunt. Existimo ergo, quia cum nihil sit de illis manifestius promulgatum, nos conveniat eorum improbare baptisma. Et si quispiam fuerit ab illis receptus [Gr., Et si quispiam ab illis receperit], hunc, cum adierit ecclesiam, baptizemus. Sane, si futurum est uti universali dispensationi fiat impedimentum, pristino more utamur, et Patres qui nostra [Col. 0220D] quaeque dispensavere, sequamur. Vereor enim, ne forte cum voluerimus pigros illos ad baptizandum facere, impedimento simus his qui salvandi essent, ob prolixae percontationis mysterium [Gr., ob sententiae austeritatem]: quod si illi custodiunt baptisma nostrum, hoc a nobis non flagitetur [hoc nos nequaquam moveat]. Non enim illis ad praestandum gratiam debitores sumus, sed serviendi censurae canonicae.

Omni praeterea ratione forma teneatur, ut eos qui ad illorum accessisse baptismum probantur, a fidelibus procul dubio primitus ungantur, et ita demum sanctis mysteriis digni efficiantur. Novi autem, quia fratres qui circa Izoem et Saturninum [Col. 0221A] erant, cum essent ex illa ordinatione, in cathedram episcoporum suscepimus. Itaque eos qui illorum sunt ordini sociati, jam non possumus ab Ecclesia sequestrare; ut pote qui regulam quamdam de communione nostra ad illos constituerimus per episcoporum receptionem.

Reverendissimi monachi dixerunt: Petimus, ut deferatur sancti Anathasii ad Rufinianum epistola.

Sancta synodus dixit: Fiat secundum petitionem reverendissimorum monachorum.

Interea Leontius gloriosissimus a secretis dixit: Interim legantur reliquae sancti Basilii epistolae.

Stephanus reverendissimus monachus et bibliothecarius legit. Sancti Patris nostri Basilii ex epistola [Col. 0221B] ad Evaisenos missa: Hi autem quos priori anno de Galatia accersierunt, quo per eos possent fiduciam episcopatus accipere, tales sunt, quales noverunt illi, qui ad modicum quidem exstitere cum illis. Et post pauca: Si vero dicunt, quia poenitentiam egerunt, ostendant in scriptis poenitentiam suam, et anathematismum Constantinopolitanae fidei, et separationem sui ab haereticis: et non decipiant quosque simpliciores. Ejusdem ex epistola ad Occidentales directa: Est igitur unus eorum, qui multam nobis tristitiam fabricaverunt, Eustathius videlicet ex Sebastia minoris Armeniae proditus, qui olim ab Ario doctus, quando proficiebat in Alexandria, malignas contra Unigenitum componens blasphemias, sequebatur illum, et iis, qui illi intima germanitate [Col. 0221C] cohaerebant, discipulis ejus connumeratus. Denique ad conscientiam rediens [Gr., ad sua reversus], beatissimo episcopo Hermogeni Caesariensi, a quo super maligna opinione sua judicabatur, professionem fecit sanae fidei: et ita consecratione ab ipso suscepta, Eustathius post illius dormitionem mox ad Constantinopolitanum cucurrit Eusebium, nihilominus et ipsum impium dogma Arii praedicantem. Deinde illinc ob aliquam causam propulsus, cum venisset ad compatriotas suos, se interim excusavit; et impium quidem sensum occultans, verborum quorumdam rectitudinem ostentabat: et utcunque percepto episcopatu, protinus apparet, anathematismum Homousii in collegio quod ab eis apud Ancyram factum est, conscripsisse. Deinde cum Seleuciam pervenisset, [Col. 0221D] scripsit una cum consentaneis suis, quae cuncti norunt. Constantinopoli autem iterum his quae praetenderant haeretici, consentit, et taliter ab episcopatu propulsus, pro eo quod Melitenae antea depositus fuerat, sibi iter restitutionis excogitavit, quasi [a 1Kb] ad vos proficiscens: et quae sunt, quae illi a beatissimo episcopo Liberio intenta [intentata] sunt, et quae ea, quae ipse spopondit, ignoramus; nisi quia epistolam detulit restituentem se: quam ostendens synodo apud Tyanam congregatae, suo restitutus est loco.

Lecta est autem et ad Terentium comitem ejusdem Patris nostri epistola, in qua significavit idem Pater [Col. 0222A] Eustathii communionem et receptionem ab haeresi conversi.

Stephanus reverendissimus diaconus et notarius venerabilis patriarchici secreti legit:

Ex definitione sanctae ac universalis tertiae synodi contra impios Massalianos, id est, Euchitas:

Placuit omnibus nobis, ac Deo amabilibus episcopis Valeriano et Amphilochio, et cunctis Pamphylensis et Lycaoniensis provinciarum reverendissimis episcopis, quo universa quae in synodica chartula statuta sunt, teneantur, et praevaricari nullo modo praesumantur, firmis videlicet existentibus etiam his quae gesta sunt Alexandriae. Itaque qui sunt per omnem provinciam ex Massalianorum; id est furiosorum [Col. 0222B] [enthusiastarum] haeresi, aut si suspecti habentur, quod hujusmodi languoris existant, sive clerici sint, sive laici, remeantes, et anathematizantes in scriptis secundum ea quae in jam memorata synodica charta promulgata sunt, maneant clerici quidem in clero, laici vero in communione Ecclesiae.

Petrus reverendissimus lector et notarius venerabilis patriarchici secreti legit:

Sancti Patris nostri Cyrilli archiepiscopi Alexandriae Maximo diacono Antiocheno commonitorium.

Didici a diligendo mihi Paulo monacho, quia recusat pietas tua usque hodie communionem reverendissimi episcopi Joannis amplecti, pro eo quod quidam in Antiochena Ecclesia male adhuc cum Nestorio vel sentiant, vel jam senserint quidem, sed forsitan [Col. 0222C] resipuerint. Probet igitur modestia tua, utrum (aliquando) hi qui dicuntur colligi, nude ac irreverenter cum Nestorio sentiant, et invicem colloquantur; vel aliquando cauteriatam habuerint conscientiam, colliguntur autem nunc acta poenitentia super his, in quibus subrepti sunt, quamvis confiteri fortasse revereantur excessum. Accidunt enim quaedam hujus modi fieri circa deceptos. Ac si eos videas nunc ad rectam concurrere fidem, ne succenseas eis super his quae transierunt. Volumus enim eos magis illorum abnegatores videre, quam irreverenti mente advocatos nequitiarum esse Nestorii. Ut autem non aestimemur amare contentionem, amplectamur reverendissimi Joannis communionem, indulgentes ei et causa dispensationis, ut non subtilius [Col. 0222D] vel districtius seu vehementius erga se recognoscentes agatur: dispensatione enim, sicut dixi, eget negotium multa.

Ejusdem Patris ad Gennadium presbyterum et archimandritam.

Intentionem quidem reverentiae tuae, quam circa divinum possides cultum, non nunc tantum agnovi, sed ab olim sciebam, et laudo vehementer eam cum tanta volentem districtionis diligentia vivere. Sed dispensationes rerum nonnunquam cogunt parum quid a debito quosdam foras exire, ut majus aliquid lucrifaciant. Sicut enim hi qui mare navigant, tempestate urgente, navique periclitante, anxiati quaedam [Col. 0223A] exonerant, ut caetera salva permaneant: ita et nos, cum non habemus salvandorum omnium negotiorum penitus certitudinem, despicimus ex his quaedam, ne cunctorum patiamur dispendia. Et haec scribo cognoscens, quod pietas tua tristetur in sanctissimum et Dei cultorem fratrem et comministrum nostrum Proclum episcopum, eo quod admiserit in communionem Aeliensium hegumenum [episcopum], quem quidem Ecclesiae leges Palaestinae praepositum non noverunt. Suscitat autem ad infrunitum negotii desiderium amor gloriae amarum terminum inaniter habens. Igitur ne refugiat pietas tua sanctissimi et Deo amantissimi Procli episcopi communionem: una enim fuit cura mihi et sanctitati ejus; et dispensationis modus nulli sapientium displicuit.

[Col. 0223B] His lectis monachi dixerunt: Si jubet sancta synodus, afferatur ad Rufinianum destinata sancti Athanasii epistola, et legatur.

Sancta synodus dixit: Fiat petitio reverendissimorum monachorum.

Stephanus praedictus monachus, habens prae manibus librum, legit:

Sancti Athanasii epistola ad Rufinianum.


Domino dilecto et amantissimo comministro Rufiniano Athanasius in Domino salutem.

Et post alia:

Quoniam amore bonitatis et ecclesiasticae institutionis (hoc enim revera decet reverentiam tuam) interrogasti de his, qui propter necessitatem abstracti [Col. 0223C] non tam in fide mala corrupti sunt; et voluisti scribere me quae visa sunt synodis et ubique de illis. Scito, domine mi amantissime, quia in primordio quidem cessante vi, quae facta exstiterat, celebrata est synodus praesentibus etiam et episcopis, qui partium erant eorum [earum quae] qui foris sunt. Facta est autem et penes comministros, qui Graeciam habitant; porro nihilominus et ab his qui in Hispania et Gallia sunt; et quod hic placuit, et ubique: ita ut his qui cadunt et praesunt impietati, ignoscatur quidem cum poenitentiam gesserint, non autem ulterius eis locus detur in clero: his autem qui auctores non fuerint impietatis, sed per necessitatem et vim abstrahuntur, placuit ut venia detur, et habeant cleri locum; maxime cum [Col. 0223D] excusationem persuasoriam dederint: et placuit id dispensatorie fieri. Firmaverunt enim quod non migrassent ad impietatem: ne autem ordinati quidam impiissimi ecclesias corrumperent, elegerunt potius concurrere violentiae, et portare pondus, quam perdere populos. Hoc autem prosequentes, visi sunt etiam nobis persuasorie fari, pro eo quod excusarentur dicentes, et Aaron Moysi fratrem in eremo concurrisse quidem praevaricationi plebis, habuisse tamen defensionem (Exod. XXXII): ne videlicet populus in Aegyptum reversus, in idololatria permaneret. Nam et ratio evidens apparebat, quoniam manentes in eremo cessare ab idololatria possent: sin autem Aegyptum ingressi essent, moram facerent et [Col. 0224A] incrementum impietatis. Propterea igitur dispensatio circa clerum effecta est, atque his qui decepti et vim perpessi fuerant, indulgentia tributa consistit. Haec et Romae scripta, et a Romanorum Ecclesia sunt recepta, haec et reverentiae tuae significo fidens, quod ea quae approbata sunt, pietas tua suscipiet.

Sabbas et qui cum ipso reverendissimi monachi dixerunt: Non est vox Athanasii tantum, sed et synodorum. Nam idem Pater dicit, quia et Romani et Graeci receperunt: et definit, ut ex haeresi conversi recipiantur quidem ad poenitentiam, non tamen ad sacerdotia admittantur.

Tarasius sanctissimus patriarcha dixit: Non omni converso haeretico idem Pater minime suscipiendo denuntiat, sed de principibus haereseos, et [Col. 0224B] his qui vitiose atque affectuose verbis quidem simulant veritatem in praesentia orthodoxorum, in mente autem nequiter operantur. Verum legatur iterum eadem ad Rufinianum missa ejusdem Patris epistola. Cumque legeretur locus qui dicit: Ita ut his qui cadunt et praesunt impietati, ignoscatur quidem cum poenitentiam gesserint, non autem ulterius locus eis detur in clero. His autem qui auctores non fuerunt impietatis, sed per necessitatem et vim abstrahuntur, placuit ut venia detur, et habeant cleri locum; maxime cum excusationem persuasoriam dederint.

Reverendissimi monachi dixerunt: Ecce sicut praediximus, hic sanctus Pater non suscipit in sacerdotium eos qui ab haeresi convertuntur.

Tarasius sanctissimus patriarcha dixit: Non est [Col. 0224C] ita, ut intelligitis: denique Pater eos qui auctores minime fuerint impietatis, quique tracti et vim passi sunt, recipit in sacerdotium: praelatos vel genitores haereseos in sacerdotium non admisit; bene hoc et optime atque justissime proferens. Et certo quinquies victorem sanctum Athanasium novit Ecclesia, quoniam et Romam frequenter impulsus, et ignobili fuga [id est, turpi ejectione] a praepositis Arianae haereseos est abactus, et cum reversus ecclesias obtinuisset, hostes ei adhaerebant, secundum tempora commutati. Quando autem accipiebant fiduciam illo abscedente, ad priorem haeresim redibant, et persecutionem contra pios commovebant. Et idcirco eumdem aestimo dicere Patrem, ne hujusmodi reciperentur in sacerdotium. Nam perceperat tam ipse, [Col. 0224D] quam caeteri orthodoxi ab illis saevissima.

Sabbas reverendissimus monachus dixit: Injuriarum, immemor est Pater.

Tarasius sanctissimus patriarcha dixit: Manifestum est hoc; neque enim malum pro malo reddebat alicui: propter zelum autem Dei et munitionem Ecclesiae, benignitatem sine disciplina non poterat possidere; sed in his ea quae ad vindictam Dei sunt, praeferebat.

Joannes reverendissimus presbyter, monachus et vicarius Orientalis dioeceseos dixit: Benedicta [Gr., Bene lecta: et in ms. Jol.] est definitio illa ad cautelam audientium.

Monachi repetentes dixerunt: Sed tractos et [Col. 0225A] vim perpessos Pater admittit: dicant ergo, si tracti fuerint, et vim perpessi, et ideo recesserint a veritate.

Hypatius, et qui cum eo erant episcopi dixerunt: Quia nos neque vim sustinuimus, neque abstracti sumus, sed in hac nostra haeresi nati et educati sumus, et crevimus.

Theodorus Deo amabilis episcopus Catanae, et qui cum eo sanctissimi episcopi Siciliae, una cum Epiphanio diacono civitatis Catanae, et locum retinente Thomae episcopi Sardiniae, dixerunt: Quia canones sanctorum Patrum qui lecti sunt, tam de Novatianis et Encratitis, quam de Arianis dicti sunt, hujus haereseos censores cum quibus taxabimus?

Tarasius sanctissimus patriarcha dixit: Invenimus [Col. 0225B] et Manichaeos non recipientes iconas, et Marcionistas, et eos qui confundunt Christi naturas; quorum primus [unus] est Petrus Gnapheus, et Xenaias Hierapolitanus, haeretici; sed et Severus.

Epiphanius diaconus sanctissimae ac magnae Ecclesiae Catanae, et locum retinens Thomae sanctissimi archiepiscopi Sardiniae, dixit: Minor est prioribus haeresibus novitas praesens, an major?

Tarasius sanctissimus patriarcha dixit: Quod malum est, jam utique malum est, et maxime in negotiis ecclesiasticis. In dogmatum quippe causa, sive in parva, sive in magna peccare, idipsum est: ex utrisque enim lex Dei improbatur.

Joannes reverendissimus monachus et vicarius Orientalium sedium dixit: Haeresis haec pejor omnibus haeresibus, et malarum pessima est, veluti [Col. 0225C] quae dispensationem Salvatoris subvertit.

Tarasius sanctissimus patriarcha dixit: Docet nos dictum patriarchae nostri Athanasii, ut reverendissimi episcopi recipiantur, nisi alia quaelibet eorum culpa facta sit.

Sancta synodus dixit: Legantur autem caetera regularium testimoniorum.

Adhuc Constantinus diaconus et notarius venerabilis patriarchii legit: De gestis sanctae et universalis synodi quartae Chalcedone celebratae.

Orientales et qui cum ipsis reverendissimi episcopi clamaverunt: Omnes peccavimus, omnes veniam postulamus.

Et rursus Thalassius, Eusebius et Eustathius [Col. 0225D] reverendissimi episcopi dixerunt: Omnes peccavimus, omnes veniam postulamus. Et post alia:

Et surgens reverendissimus episcopus Juvenalis una cum eis contulit se ad alteram partem, et clamaverunt orientales, et qui cum ipsis reverendissimi episcopi: Deus bene adduxit te orthodoxe; bene venisti.

Et post alia plura, Illyriciani reverendissimi episcopi dixerunt: Omnes excessimus, omnes veniam postulamus [mereamur].

Sabbas reverendissimus monachus et hegumenus monasterii Studii dixit: Si placet sanctae synodo, videamus, si ordinationes eorum qui recepti sunt, ab haereticis fuerint, an non.

[Col. 0226A] Sancta synodus dixit: Quaerite deinceps etiam de ordinatione.

Antonius reverendissimus monachus legit.


De ecclesiastica Historia Rufini presbyteri Romani.

Pergit interea Eusebius Alexandriam, ibique confessorum concilio congregato (pauci numero, sed fide integri et meritis multi) aliis videbatur calore ferventibus fidei, nullum debere ultra in sacerdotium recipi, qui se utcunque haereticae communionis contagione maculasset. Sed qui imitantes Apostolum, quaerebant non quod sibi utile esset, sed quod pluribus; vel qui imitarentur Christum, qui cum esset omnium vita, pro salute cunctorum humilians se descendit in mortem, quo scilicet inveniretur et in mortuis vita; dicebant, melius esse humiliari se [Col. 0226B] paululum propter dejectos, et inclinari propter elisos, ut eos rursum erigerent. Nec sibimet solis puritatis merito coelorum regna defendere; sed esse gloriosius, si cum pluribus illuc mererentur intrare; et ideo rectum sibi videri, ut tantum perfidiae auctoribus amputatis, reliquis sacerdotibus daretur optio, si forte velint abjurato errore perfidiae ad fidem Patrum statutaque converti; nec negare aditum redeuntibus, quin potius de eorum confessione gaudere; quia et ille evangelicus junior filius paternae depopulator substantiae, in semetipsum reversus non solum suscipi meruit, sed et dignus paternis amplexibus deputatur, et annulum fidei recipit, et stola circumdatur (Luc. XV), per quam quid aliud quam sacerdotii declarantur insignia? Cum igitur hujuscemodi [Col. 0226C] sententias ex evangelica auctoritate prolatas ordo ille sacerdotalis et apostolicus approbasset, ex concilii decreto Asterio caeterisque qui cum ipsis erant, Orientis injungitur procuratio, Occidentis vero Eusebio decernitur: additur sane in illo concilii decreto etiam de Spiritu sancto plenior disputatio, ut ejusdem substantiae et divinitatis, cujus Pater et Filius, etiam Spiritus sanctus crederetur, eo quod pullularent denuo, qui eumdem Spiritum sanctum a glorificatione Patris et Filii separarent.

Constantinus reverendissimus diaconus et notarius legit.


De ecclesiastica Historia Socratis.

Photinus Sirmii quondam episcopus discipulus [Col. 0226D] erat Marcelli Ancyrani; et ipse purum hominem dicebat Dominum, sicut et Marcellus.

Rursus ipse legit de ecclesiastica Historia Socratis: Qui autem in Sardice convenerant, primum quidem horum damnavere vesaniam [indicta causa illos damnavere]; et terminum fidei Nicaenae corroborantes, inaequalitatem respuunt et anathematizant. Reddiderunt autem thronos Paulo et Athanasio, necnon et Marcello Ancyrae rationem reddenti ac dicenti, quod non fuerint intellecta quaecunque in libris exposuerit; praesertim cum ipse eos qui dicebant Dominum purum hominem, averterit.

Tarasius sanctissimus patriarcha dixit: Jam plurimi canonici libri et synodici atque paterni relecti [Col. 0227A] sunt: et ex haeresi conversos docuerunt nos recipere, nisi forte maligna in eis fuerit noxa reperta.

Sancta synodus dixit: Bene fecisti, domine, tam per epistolas, quam per synodica conscripta docendo nos haereticorum agnoscendam receptionem.

Tarasius sanctissimus patriarcha dixit: Sancti Athanasii denuo legatur quod lectum est.

Sancta synodus dixit: Legatur secundum jussionem sancti Patris nostri.

Tarasius sanctissimus patriarcha dixit: Ad petitum reverendissimorum monachorum legatur.

Stephanus reverendissimus monachus et librorum custos legit, sancti Athanasii ad Rufinianum, sicut scriptum est.

Tarasius sanctissimus patriarcha dixit: Quemadmodum [Col. 0227B] praediximus, ita est sensus Patris nostri.

Reverendissimi monachi dixerunt: Nos et prius diximus indigni servi sanctitatis vestrae, quia quidquid recipiunt sanctae et universales synodi, recipimus; nisi fuerit aliquid quod obsistat.

Petrus Deo amabilis presbyter et locum retinens apostolicae cathedrae Adriani papae Romae dixit: Hoc perspicuum est; etenim Romae in exsilio erat Macarius haereticus a sexta synodo missus; et quadraginta dies dedit ei spatium sanctae memoriae Pater noster papa Benedictus, et per singulos dies mittebat ad eum Bonifacium consiliarium suum, et commonitoriis verbis docebat eum ex divina Scriptura; et nunquam voluit corrigi: hoc autem faciebat, ut persuaderet et reciperet eum.

[Col. 0227C] Sancta synodus dixit: Si toto animo consentiunt qui examinantur episcopi, gratias Deo et ipsis. Si vero dolositatem habent, judicet Deus super illos, quemadmodum super Arium et Nestorium.

Episcopi qui discutiebantur, anathematizaverunt se, dicentes: Quia non sumus sub dolo; sed si non confessi fuerimus, sicut catholica Ecclesia, anathema habeamus a Patre et Filio et Spiritu sancto.

Tarasius sanctissimus patriarcha dixit: Proposita prosequamur.

Petrus Deo amabilis presbyter et locum retinens sanctissimi papae Romani, dixit: Ut aiunt historiographi, sanctus Meletius ab Arianis est ordinatus, et ascendit super ambonem, et praedicavit homousion. Ordinatio autem ejus non est repudiata.

[Col. 0227D] Theodorus sanctissimus episcopus Catanae, et qui cum eo erant episcopi Siciliae, dixerunt: Verum dicit archipresbyter apostolicae cathedrae.

Tarasius sanctissimus patriarcha dixit: In nullo sanctos Patres invenimus dissonare, sed ut ejusdem spiritus omnes existentes, idem ipsum docent et praedicant. Sed veluti quamdam dispensationem excogitans sanctus Pater Athanasius ita exposuit. Unde judicavit illos in clero suscipi, qui non essent magistri haereseos.

Reverendissimi monachi dixerunt: Quidquid judicatum [Col. 0228A] est in medio vestrae sanctae synodi suscipimus.

Sancta synodus dixit: Speramus quia post synodum nemo pervertetur, juxta quod in condescensionibus [Gr., depositionibus] suis semetipsi anathematizaverunt: quia si reversi fuerimus ad priorem haeresim, depositi simus.

Constantinus Deo amabilis episcopus Constantiae Cypri dixit [a 1Kb] : . . . . . . . . . . . . . . . . . . . . . . . . . . . . . .

Habent libellos suos prae manibus [b 1Kb] , et parati sunt dare.

Tarasius sanctissimus patriarcha dixit: Interim reliqua de proposita sanctorum quaestione canonum legantur.

[Col. 0228B] Cosmas reverendissimus diaconus et notarius et cubuclesius venerabilis patriarchii legit.


De Vita sancti Patris nostri Sabbae:

Sanctae venerabilis quintae synodi, quae Constantinopoli congregata est, communi et universali submissi sunt anathemati Origenes et Theodorus Mopsuestiae, et ea quae ab Evagrio et Didymo dicta sunt [dicta sunt de praeexistentia et restitutione], de eo videlicet, quod ante substantiam fuisse perhibebant, et quod de restitutione in statum pristinum fatebantur, consentientibus et praesentibus quatuor patriarchis. Cum autem Deo conservandus imperator noster misisset Hierosolymam ea quae in synodo gesta [Col. 0228C] sunt, et omnes episcopi Palaestinae manu et ore confirmassent et roborassent, praeter Alexandrum Abillaeum [Abillae], qui ob hoc ab episcopatu projectus, et Byzantii a terraemotu obrutus est: novi quidam Laurenses [neolauritae] a catholica se separaverunt communione. At vero patriarcha Eustochius diversis modis eos aggressus, et per octo menses admonitionem fecit circa illos, et precibus suis [usus] cum non valuisset eis persuadere, quo Ecclesiae catholicae communicarent, imperialibus jussionibus usus, per Anastasium ducem a nova illos Laura projecit, provinciamque totam ab eorum pestilentia liberavit.

Tarasius sanctissimus patriarcha dixit: Videtis quia octo menses transegit archiepiscopus rogans et [Col. 0228D] longanimiter agens super illos, quanquam nosset eos praeanathematizatos in synodo. Igitur jam audivimus canonica praecepta et synodicas denuntiationes et sanctorum Patrum censuras, quia omnes uno sensu accedentes a qualibet haeresi receperunt.

Sancta synodus dixit: Sic se veritas habet, nisi alia canonica causa sit, quae prohibeat.

Tarasius sanctissimus patriarcha dixit: Ita placet omnibus? [Gr. add. ut recipiamus eos? atque ita ms. Jol.]

Sancta synodus dixit: Placet omnibus.

[Col. 0229A] Reverendissimi monachi dixerunt: Et nobis placet.

Tarasius sanctissimus patriarcha dixit: Et iterum dicimus, si alia canonica causa quae deponat accedentem non est, recipietur: sine dubio namque oportet canonica conservari praecepta.

Reverendissimi monachi dixerunt: Quia secundum sex sanctas et universales synodos suscipimus eos qui ex haeresi convertuntur, si non est in illis aliqua causa nefaria.

Tarasius sanctissimus patriarcha dixit: Et nos [Gr. add. omnes] ita definimus edocti a sanctis Patribus nostris.

Reverendissimi monachi dixerunt: Si aliqui monachi sanctae synodo desunt, quid de illis fit?

[Col. 0229B] Tarasius sanctissimus patriarcha dixit: Persuadebimus eis ex canonibus qui praelecti sunt: attamen quamobrem non occurrerunt ad hanc sacram synodum?

Sabbas reverendissimus monachus dixit: Nescio; sed seorsum sunt.

Euthymius Deo amabilis episcopus Sardinorum: [Sardeorum; Sardium] dixit: Quemadmodum rogavimus, jam veniant libri, et legantur; et videamus, si oporteat suscipi eos qui ab haereticis ordinati sunt.

Constantinus reverendissimus diaconus et notarius dixit: Quoniam dixistis de ordinatis ab haereticis legi exempla, prae manibus habemus libros: et si jubetis, legantur.

[Col. 0229C] Sancta synodus dixit: Legantur.

Stephanus reverendissimus monachus et librorum custos legit:


De ecclesiastica Historia Rufini.

Hanc quidem intestinam persecutionem, cum brevis esset, primum in episcopatum transiliens Macedonius crescere fecit. Acacius autem et Patrophilus Maximum Hierosolymitanum expellentes, Cyrillum pro eo constituerunt. Et posthac Cosmas reverendissimus diaconus et cubuclesius venerabilis patriarchii legit:


De ecclesiastica Historia Theodori lectoris, libro quinto.

Dioscorus enim contra id quod regulis placet, sibi [Col. 0229D] ordinationem Constantinopolitani episcopatus indulgens, provehit in ejus praesulatum Anatolium quemdam Alexandrinorum Ecclesiae responsa Constantinopoli facientem, habens praesto et Eutychem comministrantem. Ad quem Anatolius grato animo dixit [scite dixit], quod futurum erat ignorans: Quocunque ambulasti, sanctificasti. Agebantur autem haec consulatu Protogenis et Asterii.

Tarasius sanctissimus patriarcha dixit: Quid dicitis de Anatolio? Nonne primas sanctae [a 1Kb] synodi fuit? Et ecce a Dioscoro impio ordinatus est [Gr. add. praesente quoque Eutyche]. Ergo et nos suscipiamus eos qui ab haereticis ordinati sunt, quemadmodum [Col. 0230A] et Anatolius est receptus. Et rursus, vere vox Dei est, quia non morientur filii pro patribus, sed unusquisque suo peccato morietur [Ezech. XVIII]: et quia ex Deo est consecratio. Quod si forte aliqui dubitant de Anatolio, legantur ea quae de ipso sunt.

Cosmas diaconus et cubuclesius venerabilis patriarchii legit:


Prooemium Chalcedonensis sanctae ac universalis synodi.

Conveniente autem etiam sancto et universali concilio secundum sacram praeceptionem in Chalcedonensi urbe congregato: id est, Paschasino et Lucentio reverendissimis episcopis, et Bonifacio religiosissimo presbytero, tenentibus locum sanctissimi [Col. 0230B] archiepiscopi senioris Romae Leonis; et Anatolio sanctissimo episcopo magni nominis Constantinopoleos novae Romae:

Reverendissimi monachi dixerunt: Et hoc suscipimus.

Adhuc Constantinus diaconus et notarius venerabilis patriarchii legit:


De Vita sancti Patris nostri Sabbae.

Flaviano igitur et Elia patriarchis Sidone, ut dictum est, consistentibus, et litteris blandis et dispensatoriis ad imperatorem utentibus, atque apud Sidonem adversus rectam fidem congregatam synodum destruentibus, necnon ad thronos proprios redeuntibus, indignati hi qui circa Soterichum et [Col. 0230C] Philoxenum erant, in iram immensam commoverunt imperatorem, quasi deceptum a patriarcharum astutia et simulatione. Et accepta potestate quam voluerunt, et auro sufficienti Antiochiae vulgo dato, multis modis tribulaverunt Flavianum, et quodammodo suffocaverunt, cogentes Chalcedonensem synodum anathematizare: taliter eum ab episcopatu repellentes, exsilio damnaverunt. Quo comperto imperator gavisus est, et Severum Acephalorum principem Antiochenum episcopum misit. Qui Severus apprehenso patriarchatu, multa quidem atrocia sibi non communicantibus demonstravit. Mittit autem synodica sua Eliae archiepiscopo: et non receptus, commovet in iram imperatorem; et rursus destinat sua ipsius synodica Hierosolymam Maio mense sextae [Col. 0230D] indictionis, cum quibusdam clericis et virtute imperatoria [id est, militia]. Et hoc agnito, Pater noster Sabbas sanctae memoriae ascendens in civitatem sanctam una cum aliis eremi hegumenis, eos quidem qui venerant cum synodicis Severi, a sancta insecuti sunt civitate. Multitudinem autem monachorum undique colligentes, ante sanctam calvariam cum Hierosolymitanis clamabant, dicentes: Anathema Severo et his qui communicant ei: praesentibus et audientibus tam magistrianis, quam principibus et militibus qui fuerant ab imperatore transmissi. Iste quippe Severus elatione dira detentus, et imperiali potentiae innixus, Chalcedonensem synodum decies [Col. 0231A] millies [millenis] submisit anathematibus, et Eutychetis externam opinionem confirmare contendens, unam Domini Christi Filii Dei et post ex Virgine incarnationem et humanationem praedicabat naturam corruptam; et amicus turbationis existens multas novitates effinxit adversus recta Ecclesiae dogmata, seu leges: impiissimam enim et latrociniosissimam [latrocinalissimam] Ephesinam secundam synodum recipit, et similem dicit esse hanc illi, quae prius in eadem Ephesina urbe convenit. Et aequales in doctoribus pronuntiat Cyrillum deiferum Alexandrinorum episcopum, et Dioscorum qui in communionem recepit Eutychetem haereticum, utpote consentaneum suum, et sanctissimum et orthodoxissimum Flavianum regiae urbis archiepiscopum deposuit et interemit; [Col. 0231B] et ita in impietate proficiens idem Severus, exacuit in blasphemiam Dei linguam suam, et partititus est in suis ipsius sermonibus non partibilem in Trinitate divinitatem. Dicens enim et affirmans essentiam [Gr., subsistentiam] esse naturam et naturam esse essentiam [Gr., subsistentiam], et nullam differentiam in his nominibus sciens, sanctam et adorandam et consubstantialem Trinitatem divinarum essentiarum [Gr., subsistentiarum], naturarum et deitatum et deorum dicere Trinitatem ausus est: hujusmodi ergo animarum corruptorem et depopulatorem imperator Anastasius coegit archiepiscopum Eliam communicatorem admittere. Qui cum nullatenus hoc agere consensisset, effervens furore imperator direxit Olympium quemdam Caesariensem, ducatum [Col. 0231C] habentem Palaestinae, mittens pariter cum eo et epistolam universalem [Gr., dispensatoriam], quae a Sidone scripta est, profitentem non admittendam Chalcedonensem synodum, ut omnibus modis Eliam ab episcopatu repelleret. Qui Olympius cum potentatu imperiali perveniens, et multis modis et machinamentis utens, atque jam dictam epistolam manifestans, Eliam quidem ab episcopatu pepulit, et apud Ailam exsilio relegavit: Joannem vero Marciani filium spondentem et Severum communicatorem admittere, et synodum Chalcedonensem anathematizare, episcopum Hierosolymorum fecit primo die [tertio ex cod. Jol.] Septembris mensis [Gr., Septembris die tertia], initio decimae [al., undecimae] indictionis. Cum autem cognovissent sanctificatus Sabbas et [Col. 0231D] caeteri eremi Patres, haec spopondisse Joannem, collecti contestati sunt, ne Severum in communionem reciperet, sed magis pro Chalcedonensi synodo discrimen incurreret, cum profectos [profecto] illos haberet omnes auxiliantes; et ita Joannes quotquot duci pollicitus est facere, praevaricatus est, Patres reveritus. Porro Anastasius imperator comperiens Joannem irritas sponsiones fecisse, et insaniens adversus Olympium qui fuerat fuga lapsus, mittit [et insaniens, Olympio fuga lapso, mittit] Anastasium Pamphili, qui ducatum habebat Palestinae, ut ageret, quo Joannes Severum in communionem susciperet, et Chalcedonensem synodum anathematizaret, vel hunc ab episcopatu repelleret. Qui veniens Hierosolymam, [Col. 0232A] subito capit archiepiscopum, et mittit eum in custodiam publicam. Omnes autem sanctae civitatis habitatores gratulati sunt, eo quod fuerit insidiator et proditor Eliae archiepiscopi. Zacharias autem quidam Caesariensium urbis principatum moderans, clam in munitionem ingressus, consilium dat Joanni, dicens: si vis bene agere, et nullatenus episcopatu privari, nemo tibi suadeat Severum in communionem recipere, sed quasi repromitte duci, et dic, quia et hic quidem, quae intenduntur, facere non differo: sed ne fateantur quidam per necessitatem et violentiam me agere, dimittar hinc; et post duos dies Dominica existente agam alacriter quae a vobis jubentur; et hujuscemodi verbis credulus dux restituit eum Ecclesiae. Archiepiscopus ergo dimissus [Col. 0232B] per noctem, universum monachicum collegium ad sanctam accersivit civitatem, undique colligens. Ut autem quidam numerantes multitudinem nuntiaverunt, quia habebat congregatio decem millia monachorum, et quoniam nec tota ecclesia poterat tantum capere populum, visum est ut convenirent universi per Dominicos dies [Dominicum diem] in domum sancti protomartyris Stephani, eo quod sufficiens esset ad receptionem multitudinis: simul autem et properarent obviam Hypatio consobrino imperatoris, tunc a Vitaliani captivitate soluto, et Hierosolymam orationis causa venienti. Convenientibus ergo universis tam monachis quam civibus in memorata colenda domo, convenit et Anastasius dux, et Zacharias consularis. Cumque consularis [Hypatius] advenisset, [Col. 0232C] et cum multitudine in primi martyris Stephani templum intrasset, duxque putaret voluntatem imperatoris efficiendam, ascendit super ambonem archiepiscopus, habens secum Theodosium et Sabbam monachorum summos et duces; et omnis populus per multas horas clamabat dicens: Haereticos anathematiza, et synodum robora. Protinus ergo tres ex consensu anathematizant Nestorium, et Eutychetem, et Severum, et Soterichum Caesareae Cappadociae, et omnem qui non reciperet synodum Chalcedonensem.

Tarasius sanctissimus patriarcha dixit: Auditionem fecimus paternorum mandatorum: quid ergo oportet? suscipitis [suscipere] ab haereticis ordinatos?

Sancta synodus dixit: Etiam, domine, audivimus, [Col. 0232D] et oportet suscipere.

Tarasius sanctissimus patriarcha dixit: Quin potius et plures eorum qui in sexta sancta synodo consederunt, a Sergio, Pyrrho, Paulo, et Petro, praeceptoribus videlicet haereseos unam voluntatem in Christo praedicantium, ordinati sunt: quoniam hi vicissim Constantinopoleos thronum sortiti sunt; et a Petro, qui ex his novissimus eidem throno praecedit, usque ad sextam synodum anni plus non transierunt quam quindecim: et ipsi qui intra hoc tempus fuerunt, Thomas et Joannes et Constantinus pontifices in praesignato tempore [Gr. add. temp. a praedictis haereticis ordinati sunt: et propt.]; id est dum hi qui haeretici nominati sunt, exstitisse noscuntur: [Col. 0233A] et propterea non sunt improbati: per quinquaginta enim annos tunc haeresis perduravit. Sed sextae synodi Patres ipsos quatuor anathematizaverunt, quanquam ordinatio eorum essent.

Sancta synodus dixit: Clarum est.

Constantinus sanctissimus episcopus Cypri dixit: Sufficienter ostensum est, honorabilissimi fratres, et de hoc, quia qui ab haereticis accedunt, suscipiendi sunt. Si quis autem studio ad haereticum ierit, et susceperit ordinationem, sine receptione sit.

Reverendissimi monachi dixerunt: Habemus et de hoc sancti Basilii epistolam ad Nicopolitas; et obsecramus legi.

Tarasius sanctissimus patriarcha dixit: Legatur.

[Col. 0233B] Constantinus diaconus et notarius legit.


De epistola sancti Basilii ad Nicopolitas.

Nescio episcopum, nec connumeraverim inter sacerdotes Christi, eum qui a profanis manibus in destructionem fidei ad praelationem provectus est: hoc est judicium meum. Vos autem si aliquam habetis nobiscum portionem, haec nobiscum procul dubio sentietis: at vero si a nobisipsis consilium sumitis, unusquisque suae sententiae dominus est. Nos autem insontes a sanguine isto. Porro haec scripsi, non de vobis diffidens, sed quorumdam haesitationem confirmans, ex eo quod notam faciam meam ipsius sententiam de non admittendis quibusdam in communionem, neque illis qui manus eorum promotionem sumpserunt. [Col. 0233C] Propterea pace facta, cogitate vosmetipsos annumerare sacrosanctae plenitudini [Gr., et ne manus ipsorum impositione accepta, postmodum pace facta conentur seipsos annum].

Reverendissimi monachi dixerunt: Ecce Pater exsecratur haereticorum ordinationem, dicendo: Neque connumeraverim inter sacerdotes Christi eum qui a profanis manibus in destructionem fidei ad praelationem provectus est.

Tarasius sanctissimus patriarcha dixit: Et ego exsecror eos qui ob hujusmodi causam et fidei destructionem sunt ordinati; et maxime si episcopi orthodoxi praesentes fuerunt, a quibus poterant consecrari: sic enim est paternus sensus. Sin autem synodica promulgatio et concordia ecclesiarum causa [Col. 0233D] orthodoxiae facta fuerit, qui praesumpserit a profanis haereticis ordinari, depositioni succumbet.

Sancta synodus dixit: Hoc justum judicium.

Reverendissimi monachi dixerunt: Et quomodo in fine epistolae scriptum est: Propterea pace facta, [Col. 0234A] cogitate vosmetipsos annumerare sacrosanctae plenitudini. Ecce enim et post pacem hi qui ordinati sunt, non recipiuntur.

Tarasius sanctissimus patriarcha dixit: Non dixit Pater, non recipiendos fore; sed ne forte violentiam sustinerent, qui voluissent uniri clero orthodoxorum. Etenim in veritate non absque necessitate ac difficultate hoc fiet. Verumtamen egregius Pater per tempus illud, cum essent orthodoxi episcopi plurimi, interdicebat alumnis Ecclesiae ordinatione uti Arianorum: nulla enim defensio aderat. Quia enim hoc verum est, et non ignorabant sensum Patris hi qui post illum sunt Ecclesiae successores, ab haereticis constitutos, deinde melioratos susceperunt, ut didicimus per illa quae praelecta sunt. Ubique enim Patres sibi [Col. 0234B] invicem concordantes sunt, nec inest illis refragatio ulla; sed adversantur eis qui dispensationes et intentiones eorum minime didicerunt.

Reverendissimi monachi dixerunt: Congrua quaeque dissoluta sunt.

Sancta synodus dixit: Legant astantes episcopi proprios libellos, tanquam accedentes ad catholicam Ecclesiam.

Tarasius sanctissimus patriarcha dixit: Legant postquam duorum capitulorum quae quaerebantur, subtiliter causa examinata est, tam scilicet de his qui ab haereticis sunt ordinati, quam de his qui accedunt ab haeresi ad sanctam catholicam Ecclesiam.

Hypatius episcopus Nicaeae legit libellum suum. [Col. 0234C] Est autem ipse libellus, quem et Basilius reverendissimus episcopus Ancyrensium fecit.

Leo episcopus Rhodi, Nicolaus Hierapoleos, Gregorius Pessinuntius, Gregorius [Georgius] Antiochiae Pisidiae, Leo Carpathi, legerunt exemplaria ejusdem libelli.

Tarasius sanctissimus patriarcha dixit: Professionibus notis per lectionem libellorum, in alio conventu receptio eorum fiet, si non inest in illis aliud quod prohibeat.

Sancta synodus dixit: Fiat sicut jussisti.

Et in his exsurgens sancta synodus laudavit ita: Multos annos imperatorum! Irenae et Constantini magnorum principum et imperatorum multos annos! Orthodoxorum imperatorum multos annos! Depositores [Col. 0234D] vocum novitatis quae facta est, Domine, robora! Piam da vitam eis!

Tarasius sanctissimus patriarcha dixit: Pax Dei sit cum omnibus nobis. Amen.



ACTIO SECUNDA.
[Col. 0233]

[Col. 0233D] In nomine Domini et dominatoris Jesu Christi veri Dei nostri, imperio piissimorum et amicorum Christi dominorum nostrorum Constantini et Irenae Deo [Col. 0234D] coronatae matris ejus, anno consulatus eorum octavo, sexto Kalendas Octobrias indictione 11.

Conveniente sancta et universali synodo, quae per [Col. 0235A] divinam gratiam et piam sanctionem eorumdem Deo confirmatorum imperatorum congregata est in Nicensium clara metropoli Bithyniensium provinciae, id est, Petro reverendissimo primo presbytero sanctissimae Roma Ecclesiae sancti apostoli Petri, et Petro reverendissimo presbytero et monacho et abbate venerabilis monasterii sancti Sabbae Romanae siti, retinentibus locum apostolicae sedis almi et beatissimi archiepiscopi senioris Romae Adriani; et Tarasio almo et sanctissimo archiepiscopo magni nominis Constantinopoleos novae Romae [Gr. add. et episcopis qui cum eis erant], et Joanne ac Thoma reverendissimis presbyteris monachis et vicariis apostolicarum sedium orientalis dioeceseos; sedentibusque ante sacratissimum ambonem templi sanctissimae magnae ecclesiae [Col. 0235B] quae cognominatur Sophia, praesentibus et auscultantibus gloriosissimis et magnificentissimis principibus, id est, Petrona famosissimo exconsule, patricio et comite Deo conservandi imperialis obsequii, et Joanne imperiali ostiario et logotheta militaris logothesii, et omni sancta synodo secundum ordinem in prima actione signatum: praesentibus etiam et Deo amabilibus archimandritis et hegumenis, atque omni plenitudine monachica, propositis sanctis et intemeratis Dei Evangeliis.

Nicephorus Deo amabilis diaconus et chartophylax venerabilis patriarchii dixit: Regius homo prae foribus hujus venerabilis templi stat, ducens secum episcopum Neocaesariae.

Tarasius sanctissimus patriarcha dixit: Ingrediantur.

[Col. 0235C] Clarissimus regius mandator ingressus dixit: Missus sum a dominis nostris bonis, ut adducerem reverendissimum episcopum Neocaesariae ad piam et sanctam synodum vestram, et exhibui.

Sancta synodus dixit: Deus conservet pios imperatores nostros.

Tarasius sanctissimus patriarcha dixit ad episcopum Neocaesariae: Ut ignota tibi praeteriit veritas usque nunc? an ut notam tibi hanc parvipendisti? et si ut ignota tibi praeteriit, ne confundaris rectum sermonem ediscere, quemadmodum non es confusus perversum.

Gregorius reverendissimus episcopus Neocaesariae dixit: Crede, domine, ut ignota; peto autem [Col. 0235D] discere, et ut jubet Dominus et sancta synodus.

Tarasius sanctissimus patriarcha dixit: Dic, quid vis discere?

Gregorius reverendissimus episcopus Neocaesariae dixit: Cum tota haec caterva unum dicat et sapiat, et didici et certus sum, quia veritas haec est, quae nunc quaeritur et praedicatur: ac per hoc ego peto veniam priorum malorum meorum, et volo cum omnibus et illuminari et doceri. Delicta enim et peccata mea immensa sunt: et sicut Dominus ad compunctionem duxerit sacram synodum et sanctissimum dominum meum, ita fiat.

Tarasius sanctissimus patriarcha dixit: Num [Col. 0236A] forte quasi velamento astutiae proprium sensum adumbrare volens, verbis simulas veritatem, mente autem malignanter operaris?

Gregorius reverendissimus episcopus Neocaesariae dixit: Absit, veritatem confiteor, et non mentior, neque falsum faciam verbum meum.

Tarasius sanctissimus patriarcha dixit: Debueras a prioribus annis aperire aures tuas; et Paulum divinum apostolum audire dicentem: Tenete traditiones quas accepistis sive per sermonem, sive per epistolam nostram (I Thess. II); et rursum Timotheo et Tito scribentem: Profanas vocum novitates devita (I Tim. VI, Tit. III). Quid enim profanius et magis vocum novitas est, quam dicere Christianos idololatras esse?

[Col. 0236B] Gregorius reverendissimus episcopus Neocaesariae dixit: Malum erat; et confitemur, quia malum erat: sed ita gestum est, et ita gessimus; et ideo postulamus veniam delictorum nostrorum. Confiteor, domine, coram honorificentia sanctitatis vestrae et omnium fratrum sanctae synodi, quoniam peccavimus, et iniquitatem fecimus, et male patravimus; et veniam postulamus super hoc.

Tarasius sanctissimus patriarcha dixit: Dicimus, ut sequenti actione cum libello rursus conveniente, quae illius sunt agnoscamus.

Sancta synodus dixit: Ut jubet sanctitas tua, episcopus qui astat, cum libello veniat; et in sequenti actione, secundum quod placuerit, agetur.

Leontius inclytus et regius a secretis dixit: Meminit [Col. 0236C] sacratissima et divinitus collecta synodus; qualiter praecedenti conventu divinae litterae lectae sint Deo conservatorum magnorum imperatorum nostrorum, in quibus continebatur memoria litterarum, quae synodice missae sunt a sanctissimo et beatissimo papa senioris Romae, et venerabilibus summisque sacerdotibus orientis, in duobus quaternionibus: quibus et nunc allatis, suggerimus ad quod placuerit.

Sancta synodus dixit: Legantur libelli sanctissimi et beatissimi papae Adriani senioris Romae.

Et legit Nicephorus inclytus et regius a secretis interpretationem litterarum Latinarum Adriani papae Romani.

Adrianus episcopus servus servorum Dei. Dominis piissimis et serenissimis imperatoribus ac triumphatoribus, filiis diligendis in Deo et Domino nostro Jesu Christo, Constantino et Irenae Augustis. (Vide Patrologiae tom. XCVI, col. 1215.)
[Col. 0236D]

Tarasius sanctissimus patriarcha dixit: Ipsi vos acceptis a papa litteris his, detulistis eas ad pios imperatores nostros?

Petrus et Petrus Deo amabiles presbyteri, et locum tenentes Adriani sanctissimi papae Romani, dixerunt: Nosipsi accepimus ab apostolico Patre nostro hujuscemodi litteras, et detulimus eas ad pios dominos.

Joannes magnificentissimus logotheta dixit: Haec noverunt et honorabilissimi Siculi, Deo amabilis [Col. 0237A] Theodorus Catanensium episcopus, et qui cum eo est reverendissimus diaconus Epiphanius, qui locum tenet archiepiscopi Sardiniae. Ambo enim per jussionem piorum imperatorum nostrorum profecti sunt Romam cum reverendissimo apocrisiario sanctissimi patriarchae nostri.

Theodorus Deo amabilis episcopus Catanae dixit: Pio imperio jubente per honorabiles jussiones suas, mittere Leonem Dei cultorem presbyterum, qui una mecum est servus vestrae sanctitatis, simul cum pretiosa epistola sacratissimi domini mei: ille qui colit sanctitatem vestram, Siculorum scilicet meae provinciae magistratus [strategus] misit me Romam cum pia jussione orthodoxorum imperatorum nostrorum. Qui abeuntes, pii imperii eorum fidem et [Col. 0237B] orthodoxiam denuntiavimus.

Et beatissimus papa audiens dixit: Quia si in diebus imperii eorum factum fuerit hoc, magnificare habet Deus pium imperium eorum super priora regna. Hinc et suggestionem quae lecta est, transmisit ad pios imperatores nostros una cum litteris ad sanctitatem vestram, et vicariis suis qui hic praesidentes adsunt.

Cosmas diaconus, notarius et cubuclesius dixit: Et aliae missae sunt litterae a sanctissimo papa senioris Romae ad Tarasium sanctissimum et universalem patriarcham nostrum; et sicut jusserit sancta collectio vestra, et de his fiet.

Sancta synodus dixit: Legantur.

Cosmas praedictus legit:

[Col. 0237C] Epistola Adriani sanctissimi papae senioris Romae, interpretata ex Latinorum dictione in Graecorum vocem.

(Vide Patrol. tom. XCVI, col. 1233.)

Petrus et Petrus reverendissimi presbyteri ac vicarii sanctissimi papae senioris Romae Adriani dixerunt: Dicat nobis sanctissimus patriarcha Tarasius regiae civitatis, si consentiat litteris sanctissimi papae senioris Romae Adriani, an non.

Tarasius sanctissimus patriarcha dixit: Sacratissimus Paulus apostolus, qui illustratus est lumine Christi, et genuit nos per Evangelium, cum Romanis scriberet, approbans studium sincerae fidei eorum, quam in Christum verum Deum habebant, sic ait: Fides vestra annuntiatur in universo mundo [Col. 0237D] (Rom. I): hoc testimonium sequi necessarium est, et inconsulte agit qui huic conatur resistere. Unde Adrianus praesul senioris Romae, cum esset particeps eorum qui praedicto testimonio muniri meruerunt, scripsit expresse ac veraciter piis imperatoribus nostris, atque ad humilitatem nostram, affirmans bene ac optime se habere antiquam traditionem Ecclesiae catholicae. Nam et ipsi nos scrutando Scripturas, et syllogistice approbando, rimati sumus: sic quod confessi sumus, confitemur et confitebimur, consonamus et confirmamus, atque permanebimus in significatione litterarum quae lectae sunt, imaginales descriptiones suscipientes secundum antiquam patrum nostrorum traditionem; et has affectuoso [Col. 0238A] amore adoramus, tanquam ad nomen Christi Dei, et intemeratae dominae sanctae Dei Genitricis, sanctorumque angelorum, ac omnium sanctorum factas, manifestissime in unum solum Deum verum servitutem [Gr., latriam] et fidem nostram ponentes.

Sancta synodus dixit: Tota sacratissima synodus ita credit, ita sapit, ita dogmatizat.

Petrus et Petrus Deo amabiles presbyteri et legati apostolicae cathedrae dixerunt: Dicat nobis sancta synodus, si admittit litteras sanctissimi papae senioris Romae, an non.

Sancta synodus dixit: Sequimur, et suscipimus, et admittimus.

Joannes Deo amabilis presbyter et legatus orientalis [Col. 0238B] dioeceseos dixit:

Opportunum est etiam in praesenti cum Psalmista canere: Misericordia et veritas obviaverunt sibi, justitia et pax complexae sunt se (Psal. LXXXIV). Misericordia et veritas scimus quia Dominus noster Jesus Christus est: participatione autem ejus etiam sanctissimi patriarchae et orbis terrae pastores et dicuntur et sunt. Etenim misericordia et veritas obviaverunt sibi, Adrianus scilicet sanctissimus papa senioris Romae, et Tarasius sanctissimus patriarcha regnantis Constantinopoleos. Qui unum sentientes et confitentes, justitiam et pacem complexi sunt. Pheronyma [Const. unum sentientes et confitentes. Justitia et pax osculatae sunt. Phe.] enim Irene, et decreto [Col. 0238C] Dei regnans et imperans [nomen habens rei veritati consonum ac respondens]; divinitus mota, et decorem Ecclesiae desiderans atque volens, litteris usa, justitiam pheronymam, sanctissimam videlicet Ecclesiam Romanam amplexa est; et movit in medium transire, et praesens sanctum laetificare collegium; sed et orthodoxam patefacere fidem. Et nunc gaudium magnum factum est in lectione sacrarum litterarum sanctissimi papae Adriani, tam ad divinitus conservandos et tranquillissimos imperatores nostros, quam ad sanctissimum et ter beatum patriarcham Tarasium destinatarum; et magnas in hoc agimus Deo gratias, quia tanto meruimus gaudio perfrui et laetitia. Et benedictus Deus, qui suscitavit nobis tale imperium, quod sollicitum sit semper, et excitet populos ad [Col. 0238D] unum conspiramentum et unanimitatem atque custodiam divinorum canonum, seu traditionum sanctissimae Ecclesiae. Sed Christus Deus per gignentem se sanctissimam Dei Genitricem, et omnes sanctos suos, et vos sacerdotes suos, qui unum sapitis, et dolum in cordibus non habetis vestris, sed festinatis quae scripta sunt adimplere, repromissiones vestras veraces ostendat, et longaevos conservet bonos dominos nostros, et glorificet eos, et exaltet cornu eorum, et subjiciat inimicos eorum sub pedibus ipsorum, et dignos eos faciat etiam in futuro saeculo cum sanctis regibus connumerari, conservetque hanc sanctissimam synodum.

Agapius sanctissimus episcopus Caesariae Cappadociae [Col. 0239A] dixit: Scriptum est in divinis Scripturis nostris, quia separavit Deus inter lucem et inter tenebras. Ecce enim cessante tenebrosa male opinantium haeresi, lumen cunctis orthodoxiae refulsit: quod lumen et ego sequens, suscipio et saluto sacras ac venerabiles iconas, et eos qui ita non sentiunt, anathemati submitto.

Joannes sanctissimus episcopus Ephesi dixit: Sicut honorabiles litterae sanctissimi papae Romani continent, ita credo, et ita confiteor gratia Christi veri Dei nostri.

Constantinus sanctissimus episcopus Constantiae Cypri dixit: Modis omnibus lectae suggestioni, quae ad dominos nostros bonos ab Adriano sanctissimo papa Romano missa est; necnon et epistolae quae ad sanctissimum [Col. 0239B] patriarcham directa est, consentio, et ita confiteor, atque cum hac fide proficiscar ad tribunal Christi veri Dei nostri.

Basilius sanctissimus episcopus Ancyrae dixit: Quemadmodum continent litterae sanctissimi Adriani papae senioris Romae, et sensus sanctissimi Patris nostri ac universalis patriarchae; sic sapio, sic teneo, et ita docebo, et cum hoc sensu meo etiam in futurum saeculum proficiscar.

Nicolaus sanctissimus episcopus Cyzici dixit: Secundum litteras sanctissimi papae senioris Romae Adriani, et expositionem confessionis sanctissimi patriarchae nostri Tarasii, sapio et sapiam, et in illum mundum adducar cum hac confessione mea.

Euthymius sanctissimus episcopus Sardis dixit: [Col. 0239C] Et ego praelectas litteras sanctissimi papae senioris Romae sincere ac indubitanter sequens, polliceor et confiteor ita me sapere tam de orthodoxa fide, quam de sanctissimis iconis: non quasi quiddam novum dogma admittens, sed tanquam certissime sciens de illis traditionem sanctorum apostolorum et sacratissimorum magistrorum qui has reliquerunt, in sancta Dei Ecclesia constitutam. Propter quod tota anima recipio hujusmodi venerabiles iconas cum convenienti honore ac salutatoria adoratione. Eos autem qui aliter vel adverse sapiunt aut dogmatizant contra sanctas iconas, alienos a catholica Ecclesia aestimans, abjicio, et haereticos denuntio.

Petrus sanctissimus episcopus Nicomediae dixit: Secundum lectas litteras sanctissimi papae senioris [Col. 0239D] Romae Adriani, et secundum fidem sanctissimi et universalis patriarchae Tarasii, venerabiles iconas suscipio, et adoro, et docebo, tanquam redditurus in die judicii rationem judici et Deo nostro.

Elias sanctissimus episcopus Cretae dixit: Secundum honorabiles litteras sanctissimi papae senioris Romae Adriani, sic confiteor et teneo pretiosas et sacras iconas, nunquam aliquando commutandus, nec modo eas tantum adorans. Eos autem qui non ita confitentur, anathematizo.

Stauracius sanctissimus episcopus Chalcedonis dixit: Secundum epistolam Adriani sanctissimi papae senioris Romae, quae ad sanctissimum patriarcham nostrum Tarasium missa est, sic et ego recepto, [Col. 0240A] saluto et amplector sacras iconas, cum sint tanquam arrha salutis meae. Eos autem qui ita non sapiunt, anathematizo.

Nicephorus episcopus Dyrrachii dixit: Secundum relationem quae missa est ab Adriano sanctissimo papa senioris Romae ad pios imperatores nostros, et ad sanctissimum et universalem patriarcham Tarasium, quin et secundum ejus sanctissimi Tarasii archiepiscopi doctrinam, fidem et confessionem, sapio et teneo; et cum hac confessione mea brevis vitae meae tempus finiam, et terribili tribunali Christi assistam.

Epiphanius diaconus Ecclesiae Catanensis, et locum tenens archiepiscopi Sardiniae, dixit: Nitidissimum orthodoxiae terminum et SS. apostol. traditionem [Col. 0240B] relatio quae missa est ad pios et Christo dilectos imperatores a beatissimo papa senioris Romae Adriano, per lectionem exhibuit: sed et epistola ejus, quae destinata est ad Tarasium sanctissimum et universalem patriarcham. Unde et ego per omnia his consentiens, et recti sensus incessu sequens, honoro et adoro et recipio ab olim in Ecclesia traditas venerabiles et sacras iconas; et eum qui in his non convenit, ut haeretici conciliabuli participem averto, et anathematismis transmitto.

Leo presbyter sanctissimae Ecclesiae Constantinopoleos, et locum tenens metropoleos Sidae, dixit: Secundum lectas synodicas epistolas sanctissimi papae senioris Romae, et doctrinam sanctissimi patriarchae Tarasii, suscipio venerabiles imagines secundum [Col. 0240C] antiquam consuetudinem; et eos qui sic se non habent, anathematizo.

Nicolaus hegumenus Apri, et locum tenens Tyanensium metropoleos, dixit: Secundum synodicas epistolas Adriani beatissimi papae, quae lectae sunt, suscipio venerabiles iconas secundum antiquam traditionem: et qui se ita non habent, anathematizo.

Constantinus sanctissimus episcopus Gangrensium dixit: Secundum relationes quae lectae sunt beatissimi papae senioris Romae Adriani, suscipio venerabiles iconas juxta priscam traditionem. Eos vero qui sic non sapiunt, anathemati submitto.

Niceta sanctissimus episcopus Claudiopoleos dixit: Secundum lectas synodicas epistolas beatissimi papae senioris Romae Adriani suscipio venerabiles iconas [Col. 0240D] secundum antiquam consuetudinem; et qui sic non sapiunt, anathemati submitto.

Theodorus sanctissimus episcopus Myrensium Lyciae dixit: Secundum synodicas epistolas quae lectae sunt beatissimi papae Romae Adriani, credo et profiteor, atque adoro et amplector sanctas et venerabiles iconas; et qui ita non sapiunt, anathematizo et declino.

Theophylactus diaconus et exarchus, locum tenens metropoleos Cariae, dixit: Secundum lectas synodicas epistolas beatissimi papae senioris Romae Adriani profiteor; et qui ita non sapiunt, anathemati submitto.

Michael sanctissimus episcopus Synadensium [Col. 0241A] dixit: Secundum synodicas epistolas a beatissimo papa Adriano senioris Romae directas confiteor, et admitto juxta priscam traditionem sacras et venerabiles iconas: et qui ita non suscipiunt, anathemati submitto.

Eustathius sanctissimus episcopus Laodiceae dixit: Secundum recitatas synodicas epistolas beatissimi papae senioris Romae Adriani confiteor, et recipio pretiosas et sacras iconas juxta priscam traditionem: et qui ita non sapiunt, anathemati submitto.

Constantinus episcopus Pergae dixit: Secundum lectas synodicas epistolas beatissimi papae senioris Romae Adriani confiteor, et recipio pretiosas et sacras imagines secundum antiquam traditionem: et qui ita non sapiunt, anathemati submitto.

[Col. 0241B] Anastasius sanctissimus episcopus Nicopoleos veteris Epiri dixit: Secundum recensitas synodicas epistolas beatissimi papae senioris Romae Adriani confiteor, et suscipio, et adoro sacras et sanctas iconas juxta priscam traditionem. Eos vero qui ita non sapiunt, anathematizo.

Christophorus sanctissimus episcopus Phasidis dixit: Secundum lectas synodicas epistolas beatissimi papae Adriani confiteor, et suscipio ac adoro venerabiles iconas secundum antiquam consuetudinem. Eos vero qui ita non sapiunt, anathematizo.

Theodorus sanctissimus episcopus Seleuciae dixit: Secundum lectas synodicas litteras beatissimi papae senioris Romae Adriani confiteor, et suscipio sacras et venerabiles iconas secundum antiquam traditionem. [Col. 0241C] Eos vero qui ita non sapiunt, anathematizo.

Gregorius presbyter Constantinopoleos sanctorum apostolorum, et locum tenens metropoleos Mocissi, dixit: Secundum lectas synodicas epistolas beatissimi papae senioris Romae Adriani confiteor, et suscipio, et adoro sacras et venerabiles iconas secundum antiquam traditionem. Eos autem qui ita non sapiunt, anathematizo.

Basilius sanctissimus episcopus Syllegae [Silaei] dixit: Secundum lectas synodicas epistolas beatissimi papae senioris Romae Adriani confiteor et suscipio ac adoro venerabiles et sacras imagines secundum antiquam traditionem Ecclesiae. Eos vero qui ita non sapiunt, anathematizo.

Theodorus sanctissimus episcopus Catanae dixit: [Col. 0241D] Omni orthodoxia plenam relationem, quae missa est a sanctissimo papa senioris Romae Adriano ad pios et amicos Christi imperatores nostros, sed et Tarasium almum et universalem patriarcham, per lectionem agnovi. Unde et ego his assentior, et prorsus adoro, amplector et admitto sacras iconas. Eos vero qui ita non sapiunt, anathematismis transmitto, tanquam alienos ab Ecclesia catholica.

Manuel sanctissimus episcopus Adrianopoleos Thraciae dixit: Secundum lectas synodicas epistolas beatissimi papae senioris Romae Adriani confiteor, et recipio sanctas venerabiles iconas secundum antiquam [Col. 0242A] traditionem catholicae Ecclesiae. Eos vero qui ita non sapiunt, anathematizo.

Marianus sanctissimus episcopus Pompeiopoleos dixit: Secundum lectas synodicas epistolas beatissimi papae senioris Romae Adriani confiteor, suscipio et adoro sacras et venerabiles iconas secundum antiquam traditionem Ecclesiae. Eos vero qui ita non sapiunt, anathematizo.

Joannes sanctissimus episcopus Tauromeniae dixit: Cum veluti divinus orthodoxiae terminus sint litterae quae ab Adriano papa senioris Romae ad pios imperatores, necnon et ad Tarasium universalem patriarcham nostrum, missae sunt, ita profiteor, suscipiens sacras iconas secundum antiquam traditionem Ecclesiae catholicae. Eos vero qui ita non sapiunt anathematizato.

[Col. 0242B] Cyrillus ex persona sanctissimi episcopi Gothiae promulgavit similiter.

Theodorus sanctissimus episcopus Mitrae [Gr., Bizyae ex ms. Jol.] promulgavit similiter.

Gregorius presbyter, et locum tenens episcopi Smyrnae, promulgavit similiter.

Gaudiosius episcopus Messinae similiter.

Eustachius [Eustratius] sanctissimus episcopus Apamiae similiter.

Joannes diaconus, et locum tenens apostolicae sedis [a 1Kb] , similiter.

Petrus episcopus Germiorum similiter.

Theodorus sanctissimus episcopus Panormi similiter.

[Col. 0242C] Joannes sanctissimus episcopus Arcadiopoleos similiter.

Stephanus sanctissimus episcopus Bibonensium similiter.

. . . . . . vicarius Leontopoleos similiter.

Sisinnius sanctissimus episcopus Parii similiter.

Constantinus sanctissimus episcopus Leontinae similiter.

Epiphanius sanctissimus episcopus Mileti [Mitorum] similiter.

Theodorus sanctissimus episcopus Taurianae similiter.

Niceta sanctissimus episcopus Praeconnesi similiter.

Christophorus sanctissimus episcopus sanctae Cyriacae [Col. 0242D] similiter.

Eustachius [Eustratius] sanctissimus episcopus Methymnae similiter.

Theotimus sanctissimus episcopus Crotonensium similiter.

Theophilus sanctissimus episcopus Chii similiter.

Leo sanctissimus episcopus Cii similiter.

Basilius sanctissimus episcopus Nesiorum similiter.

Joannes sanctissimus episcopus Apri similiter.

Ignatius sanctissimus episcopus Prinae similiter.

Theophylactus sanctissimus episcopus Cypsellorum similiter.

[Col. 0243A] Theodorus sanctissimus episcopus Tropaeorum similiter.

Stephanus sanctissimus episcopus Sugdensium similiter.

Sergius sanctissimus episcopus Nicoterensium similiter.

Gregorius presbyter et vicarius Nicopoleos similiter.

Leo sanctissimus episcopus Mesembriae similiter.

Theodosius sanctissimus episcopus Amorii similiter.

Cyriacus sanctissimus episcopus Drisiparentium similiter.

Galata presbyter, et ex persona sanctissimi episcopi Rhegii, similiter.

[Col. 0243B] Theodosius sanctissimus episcopus Nyssae similiter.

Georgius sanctissimus episcopus Camulianensium similiter.

Soterichus sanctissimus episcopus Ciscissensium similiter.

Constantinus sanctissimus episcopus Mastaurensium similiter.

Georgius sanctissimus episcopus Briulensium similiter.

Joannes sanctissimus episcopus Nyssae similiter.

Theophylactus sanctissimus episcopus Trallae similiter.

Basilius [a 1Kb] sanctissimus episcopus Magnesiae similiter.

Sabbas sanctissimus episcopus Anensium similiter.

[Col. 0243C] Gregorius sanctissimus episcopus Palaeaspoleos similiter.

Basilius sanctissimus episcopus Magnesiae Maeandri similiter.

Theophanius sanctissimus episcopus Calpae similiter.

Leo sanctissimus episcopus Algizensium similiter.

Nicodemus sanctissimus episcopus Eugazensium similiter.

Lucas [Lycastus] sanctissimus episcopus Baretensium similiter.

Theophylactus sanctissimus episcopus Hypaepensium similiter.

Theophanes sanctissimus episcopus Lebedensium similiter.

[Col. 0243D] Stratonicus sanctissimus episcopus Cymae similiter.

Cosmas sanctissimus episcopus Myrnae similiter.

Olbianus sanctissimus episcopus Elaeae similiter.

Pardus sanctissimus episcopus Pittanae similiter.

Basilius sanctissimus episcopus Pergami similiter.

Basilius sanctissimus episcopus Atrammyti similiter.

Marianus [Marinus] sanctissimus episcopus Atandri similiter.

Joannes sanctissimus episcopus Assi similiter.

Joannes sanctissimus episcopus Arcadiopoleos similiter.

[Col. 0244A] Leo sanctissimus episcopus Phociae similiter.

Nicephorus diaconus et vicarius Gargarensium similiter.

Constantinus diaconus et vicarius Agaae similiter.

Theognius . . . . . . vicarius Sion similiter.

Joannes sanctissimus episcopus Rhaedesti similiter.

Joannes sanctissimus episcopus Panii similiter.

Melchisedech sanctissimus episcopus Calliopoleos similiter.

Leo sanctissimus episcopus Madyti similiter.

Theophylactus sanctissimus episcopus Chariopoleos similiter.

Thomas sanctissimus episcopus Daonii similiter.

Gregorius sanctissimus episcopus Theodoropoleos similiter.

[Col. 0244B] Sisinnius sanctissimus episcopus Chalcidis similiter.

Joannes sanctissimus episcopus Bryseos similiter.

Benjamin sanctissimus episcopus Lizicensium similiter.

Gregorius sanctissimus episcopus Amastridis similiter.

Theophanes sanctissimus episcopus Sorensium similiter.

Gregorius sanctissimus episcopus Dercensium similiter.

Heraclius sanctissimus episcopus Junopoleos similiter.

Constantinus sanctissimus episcopus Juliopoleos similiter.

Antonius sanctissimus episcopus Troezenis similiter.

[Col. 0244C] Niceta sanctissimus episcopus Nacoliae similiter.

Petrus sanctissimus episcopus Asponae similiter.

Synesius sanctissimus episcopus Cinnae similiter.

Synesius sanctissimus episcopus Anastasiopoleos similiter.

Eustathius sanctissimus episcopus Solensium similiter.

Theodorus sanctissimus episcopus Citii similiter.

Gregorius sanctissimus episcopus Trimithuntensium similiter.

Alexander sanctissimus episcopus Amathuntensium similiter.

Joannes [Gr., Sisinnius] sanctissimus episcopus Adrianae similiter.

[Col. 0244D] Michael sanctissimus episcopus Melitopoleos similiter.

Theodorus sanctissimus episcopus Germae similiter.

Basilius sanctissimus episcopus Hadranothyrensium similiter.

Leo sanctissimus episcopus Poemanini similiter.

Symeon sanctissimus episcopus Ocae similiter.

Joannes sanctissimus episcopus Lampsaci similiter.

Niceta sanctissimus episcopus Hilei similiter.

Leo sanctissimus episcopus Troadensium similiter.

[Col. 0245A] Theodorus sanctissimus episcopus Abydi similiter.

Anastasius sanctissimus episcopus Tripoleos similiter.

Leo sanctissimus episcopus Traculensium similiter.

Stephanus sanctissimus episcopus Salensium similiter.

Joannes Tabalensium sanctissimus episcopus similiter.

Stephanus sanctissimus episcopus Silandi similiter.

Nicolaus sanctissimus episcopus Pericommatis similiter.

Joannes sanctissimus episcopus Setensium similiter.

[Col. 0245B] Basilius sanctissimus episcopus Liprensium similiter.

Theophanes sanctissimus episcopus Maeoniae similiter.

Michael sanctissimus episcopus Stratoniciae similiter.

Lycastus sanctissimus episcopus Philadelphiae similiter.

Michael sanctissimus episcopus Trallae similiter.

Gregorius sanctissimus episcopus Gordensium similiter.

Joannes sanctissimus episcopus Daldae similiter.

Eustathius sanctissimus episcopus Orcanae similiter.

[Col. 0245C] Joannes [Joseph] sanctissimus episcopus Attaliae similiter.

Zacharias sanctissimus episcopus Hierocaesariae similiter.

David sanctissimus episcopus Helenopoleos similiter.

Cyrio sanctissimus episcopus Lophi similiter.

Constantinus sanctissimus episcopus Caesariae Bithyniae similiter.

Theophylactus sanctissimus episcopus Apolloniadis similiter.

Georgius sanctissimus episcopus Basinupoleos similiter.

Leo sanctissimus episcopus Aristae similiter.

Nicephorus sanctissimus episcopus Adrani similiter.

[Col. 0245D] Basilius vicarius Dascylii similiter.

Constantinus sanctissimus episcopus Carinae similiter.

Niceta sanctissimus episcopus Melae similiter.

Neophytus sanctissimus episcopus Gordoservorum similiter.

Leo sanctissimus episcopus Linoae similiter.

Joannes sanctissimus episcopus Etenensium [Necennensium] similiter.

Constantinus sanctissimus episcopus Zelensium [Hecenensium] similiter.

Gregorius sanctissimus episcopus Sinopae dixit: Quemadmodum tradiderunt nobis ipsi qui ab initio [Col. 0246A] viderunt et ministri fuerunt sermonis (Act. I), et hi qui ab eis edocti sunt, sancti videlicet et beati patres nostri; ita certissime comperiens continere litteras quae nunc ab Adriano sanctissimo papa senioris Romae tam ad pios et amicos Christi imperatores nostros, quam ad Tarasium sanctissimum et universalem patriarcham missae sunt, ita credo, ita confiteor, et ita teneo et tenebo usque ad ultimum spiramentum meum, colens atque adorans pretiosas et sacras iconas. Eos vero qui ita non sentiunt vel confitentur, anathematizo.

Constantinus sanctissimus episcopus Sasimensium dixit; Secundum lectas synodicas epistolas beatissimi papae senioris Romae Adriani confiteor, et adoro, atque suscipio sacras et colendas imagines [Col. 0246B] secundum antiquam traditionem Ecclesiae. Eos vero qui ita non sapiunt, anathematizo.

Niceta sanctissimus episcopus Dadybrensium similiter.

Theophilus sanctissimus episcopus Prusiadis similiter.

Niceta sanctissimus episcopus Adrianopoleos similiter.

Joannes sanctissimus episcopus Heracliae Ponti similiter.

Constantinus sanctissimus episcopus Cratiae similiter.

Niceta sanctissimus episcopus Rysaei similiter.

Nicephorus sanctissimus episcopus Clanensium similiter.

[Col. 0246C] Leo sanctissimus episcopus Trocnadensium similiter.

Anastasius sanctissimus episcopus Patarensium similiter.

Gregorius [Georgius] sanctissimus episcopus Nyssae similiter.

Theodosius sanctissimus episcopus Pinarensium similiter.

Nicodemus sanctissimus episcopus Sidymi similiter.

Gregorius [Georgius] sanctissimus episcopus Huniadensium similiter.

Constantinus episcopus Candibensium similiter.

Stauracius sanctissimus episcopus Zenopoleos similiter.

[Col. 0246D] Leo sanctissimus episcopus Limyrensium similiter.

Stephanus sanctissimus episcopus Caunensium similiter.

Constantinus sanctissimus episcopus Tensium [Gr., Tlon] similiter.

Constantinus sanctissimus episcopus Combensium similiter.

Petrus sanctissimus episcopus Orcadensium [Gr., Petrus diaconus et vicarius Hyrcanensium] similiter.

Joannes diaconus et vicegerens Phaselidensium similiter.

Sabbas . . . . . vicarius Tii similiter.

[Col. 0247A] Gregorius sanctissimus episcopus Libyrae similiter.

Basilius sanctissimus episcopus Tabensium similiter.

Dorotheus sanctissimus episcopus Neapoleos similiter.

Gregorius sanctissimus episcopus Heracliae similiter.

David sanctissimus episcopus Jassi similiter.

Gregorius sanctissimus episcopus Mylassi similiter.

Sergius sanctissimus episcopus Megyliensium similiter.

Joannes sanctissimus episcopus Mydbi similiter.

Stauracius sanctissimus episcopus Stadiae similiter.

[Col. 0247B] Gregorius sanctissimus episcopus Stratoniciae similiter.

Theodosius sanctissimus episcopus Chonensium similiter.

Michael sanctissimus episcopus Chaeretopensium similiter.

Pantoleo sanctissimus episcopus Valentiae similiter.

Georgius sanctissimus episcopus Peltensium similiter.

Christophorus sanctissimus episcopus Atanassi similiter.

Leontius sanctissimus episcopus Eumeniae similiter.

[Col. 0247C] Paulus sanctissimus episcopus Acmoniae similiter.

Gregorius sanctissimus episcopus Timenutherensium similiter.

Leo sanctissimus episcopus Trajanopoleos similiter.

Leo sanctissimus episcopus Alei similiter.

Nicephorus sanctissimus episcopus Lundensium similiter.

Georgius sanctissimus episcopus Appiae similiter.

Constantinus sanctissimus episcopus Eucarpiae similiter.

Michael sanctissimus episcopus Hierapoleos similiter.

[Col. 0247D] Christophorus sanctissimus episcopus Promissi similiter.

Nicolaus sanctissimus episcopus Phytiae similiter.

Theophylactus sanctissimus episcopus Cinnabori similiter.

Niceta sanctissimus episcopus Augustopoleos similiter.

Constantinus sanctissimus episcopus Cotragii [Cottyaei] similiter.

Georgius sanctissimus episcopus Medaii similiter.

Leo sanctissimus episcopus Docimii similiter.

Damianus sanctissimus episcopus Meri similiter.

Theophylactus vicedominus et loci conservator Apsi similiter.

[Col. 0248A] Stephanus electus Otri similiter.

Joannes electus Hectorii similiter.

Constantinus sanctissimus episcopus Amalandensium similiter.

Epiphanius sanctissimus episcopus Pertensium similiter.

Sisinnius sanctissimus episcopus Philomelii similiter.

Joannes sanctissimus episcopus Sibliae similiter.

Michael sanctissimus episcopus Papensium similiter.

Theodorus sanctissimus episcopus Sagallii similiter.

Sisinnius sanctissimus episcopus Apamiae Ciboti similiter.

[Col. 0248B] Constantinus sanctissimus episcopus Cananae similiter.

Leo vicedominus et vicarius Sozopoleos similiter.

Marianus sanctissimus episcopus Magvdensium similiter.

Nicephorus sanctissimus episcopus Flogensium similiter.

Leo sanctissimus episcopus Andidensium similiter.

Manzo sanctissimus episcopus Pracanensium similiter.

Theodosius sanctissimus episcopus Germanicopoleos similiter.

Eustathius sanctissimus episcopus Celendereos [Col. 0248C] similiter.

Zacharias sanctissimus episcopus Trapezopoleos similiter.

Sisinnius sanctissimus episcopus Sycae similiter.

Zacharias sanctissimus episcopus Cardabundensium similiter.

Sisinnius sanctissimus episcopus Murbadensium similiter.

Eustathius sanctissimus episcopus Lamensium similiter.

Stephanus sanctissimus episcopus Philadelphiae similiter.

Leo sanctissimus episcopus Sibillensium similiter.

Theodorus sanctissimus episcopus Cadus similiter.

[Col. 0248D] Michael sanctissimus episcopus Tiberiopoleos similiter.

Joannes sanctissimus episcopus Azanensium similiter.

Basilius sanctissimus episcopus Dionysiopoleos similiter.

. . . . . [Manuel] vicarius Nicopoleos similiter.

. . . . . [Joannes] ex persona Coloniae similiter.

Eustratius sanctissimus episcopus Debelti similiter.

Leo vicedominus et vicarius Zoropoleos similiter.

Theodorus sanctissimus episcopus Bulgarophygi similiter.

[Col. 0249A] Georgius sanctissimus episcopus Plutinopoleos similiter.

Basilius sanctissimus episcopus Perbereos similiter.

Michael sanctissimus episcopus Pamphyli similiter.

Ruben sanctissimus episcopus Scopelii similiter.

Sisinnius sanctissimus episcopus Garialli similiter.

Petrus sanctissimus episcopus Monembasiae similiter.

Gabriel sanctissimus episcopus Egenae similiter.

Leo sanctissimus episcopus Porthmi similiter.

Bardanius sanctissimus episcopus Doarensium similiter.

[Col. 0249B] Andronicus presbyter, et ex persona Leontopoleos seu Zalichi, similiter.

Leo sanctissimus episcopus Sebastae similiter.

Niceta diaconus ex persona Halicarnassi similiter.

Leo sanctissimus episcopus Corydalensium similiter.

Theodorus sanctissimus episcopus Cremnensium similiter.

Constantinus sanctissimus episcopus Adrianae similiter.

Sancta synodus dixit: Justum est, ut et reverendissimi monachi pronuntient.

Reverendissimi monachi dixerunt: Si ordo est talis, ut et nos monachi pronuntiemus; ut jubetis.

Tarasius sanctissimus patriarcha dixit: Ordo est [Col. 0249C] unicuique, qui reperitur in synodo, ut pronuntiet confessionem suam.

Sabbas reverendissimus monachus et hegumenus Studii dixit: Secundum antiquam et priscorum temporum [Col. 0250A] illibatam fidem, quae nobis tam a sanctis apostolis et prophetis, quam a doctoribus in catholica Ecclesia est tradita, et secundum destinatam syllabam a ter beato et apostolico papa Adriano ad pios imperatores nostros et Tarasium universalem patriarcham, quae illustraverunt et fulguraverunt mentes nostras, secundum fidem audientes: confiteor et credo [Gr. add. et adoro sacras imagines. Eos autem qui non ita sentiunt, anathematizo.]

Gregorius reverendissimus monachus et hegumenus sancti Sergii dixit: Secundum antiquam et priscorum temporum legislationem, quae tradita est in sancta Dei magna Ecclesia ex sanctis ac laudabilibus apostolis, et conservata est a sanctis ac laudabilibus apostolis, et conservata est a sanctis et sacratissimis Patribus et magistris nostris, id est, sanctis [Col. 0250B] sex universalibus synodis; atque orthodoxis litteris quae missae sunt ab Adriano senioris Romae sanctissimo et apostolico papa ad pios et Christi amicos imperatores nostros, et Tarasium sanctissimum et universalem patriarcham, quae illustraverunt et illuminaverunt sensus nostros, cum desiderio cordis mei suscipiens, ita confiteor, ita praedico, credens per hanc veram confessionem una cum bona actione indulgentiam accipere peccatorum quae gessi.

Joannes hegumenus Pagurii similiter.

Eustathius hegumenus Maximini similiter.

Symeon hegumenus Chorae similiter.

Gregorius [Georgius] hegumenus Pegae similiter.

Symeon hegumenus Abramitensium similiter.

Joseph hegumenus Heraclii similiter.

[Col. 0250C] Plato hegumenus Sacudeonis similiter.

Gregorius hegumenus Hyacinthi similiter.

Et caeteri omnes monachi pronuntiaverunt similiter.



ACTIO TERTIA.
[Col. 0249]

[Col. 0249C] In nomine Domini et dominatoris Jesu Christi veri Dei nostri. Imperio piissimorum et amicorum Christi dominorum nostrorum Constantini et Irenae a Deo redimitae matris ejus, anno octavo consulatus eorum, tertio [Gr. et ms. Jol., IV] Kalendas Octobrias, [Col. 0249D] indictione 11.

Conveniente sancta et universali synodo, quae per divinam gratiam et piam sanctionem eorumdem divinitus confirmatorum imperatorum congregata est in Nicensium clara metropoli Bithyniensium provinciae: id est, Petro reverendissimo primo presbytero sanctae Romanae Ecclesiae sancti apostoli Petri, et Petro reverendissimo presbytero et monacho et hegumeno venerabilis monasterii sancti Sabbae siti Romae, tenentibus vicem apostolicae sedis almi et sanctissimi archiepiscopi senioris Romae Adriani; et Tarasio almo et sanctissimo archiepiscopo magni nominis Constantinopoleos novae Romae, et Joanne ac Thoma reverendissimis presbyteris monachis et [Col. 0250C] vicariis apostolicarum sedium orientalis dioeceseos.

Residentibus quoque ante sanctissimum ambonem templi sanctissimae magnae Dei Ecclesiae quae cognominatur Sophia; praesentibus et audientibus gloriosissimis et magnificentissimis judicibus, id [Col. 0250D] est, Petrona laudabilissimo exconsule patricio, et comite Deo conservati imperatorii obsequii, et Joanne imperiali ostiario et logotheta militaris logothesii, et tota sancta synodo secundum ordinem qui praescriptus est in prima actione; praesentibus etiam Deo amabilibus archimandritis et hegumenis, atque omni monachica plenitudine; propositis sanctis et intemeratis Evangeliis:

Dixit Demetrius Deo amabilis diaconus et scevophylax sanctae Constantinopolitanae Ecclesiae:

Quoniam quidem praecedenti die visum est sanctae et universali synodo sequenti paterna et ecclesiastica jura, suscipiendos eos qui ex haeresi convertuntur; necnon et eos orthodoxos qui ab haereticis [Col. 0251A] ordinati sunt, assumendos: prae foribus adsunt hi qui libellos suos jam orthodoxe legerunt episcopi, et postulant ingredi et judicari secundum quod vobis placuerit.

Sancta synodus dixit: Veniant.

Tarasius sanctissimus patriarcha dixit: Is qui nuper venit Deo amabilissimus episcopus Neocaesariae reddat rationem suam per libellum.

Gregorius Deo amabilis episcopus Neocaesariae dixit: Confirmet Deus imperium bonorum dominorum nostrorum; laetificet eos Deus in sancto solio ipsorum. Sanctissimum dominum nostrum Deus largiori aevo fungi faciat pontificio, et sanctam synodum Deus stabiliat. Orate pro egestate mea. Et proferens libellum suum legit continentem exemplaria libellorum [Col. 0251B] qui praescripti sunt in actione prima.

Et postquam lectus est libellus, Tarasius sanctissimus patriarcha dixit: Haec cum simplicitate cordis confiteris?

Gregorius Deo amabilis episcopus Neocaesariae dixit: In nomine Dei et per sanctam orationem tuam et sanctorum Patrum, in munda conscientia et omni simplicitate confiteor, et quaeso beatitudinem vestram et totam synodum orare pro me.

Tarasius sanctissimus patriarcha dixit: Aliquid ad haec promulgemus. [Gr. add. Sanctissimi episcopi Siciliae dixerunt. Quod in aliis factum est, fiat quoque in istis.]

Sancta synodus dixit: Fiat.

Tarasius sanctissimus patriarcha dixit: Sed sermo [Col. 0251C] quidam rumoris obstrepit, quod in tempore persecutionis quidam episcoporum intolerabiles persecutiones piis viris intulerint: quibus verbis injectis non usquequaque sine approbatione credimus. Novit tota sancta synodus haec, quia canon sanctorum apostolorum episcopum, vel presbyterum, vel diaconum percutientem fideles delinquentes, aut infideles inique agentes, et per hujuscemodi timeri volentem, deponi praecipit.

Sancta synodus dixit: Ita denuntiant.

Tarasius sanctissimus patriarcha dixit: Et si hoc ita est, quid vobis videtur?

Theodorus sanctissimus episcopus Catanae dixit: Secundum sacras catholicae Ecclesiae regulas ita definit [Col. 0251D] sancta synodus haec.

Tarasius sanctissimus patriarcha dixit: Si intulit episcopus quascunque plagas et tormenta viris timentibus Dominum, qui tunc persecutionem patiebantur, non est dignus episcopatu.

Sancta synodus dixit: Non est dignus.

Tarasius sanctissimus patriarcha dixit: Quoniam et sicut persecutor caedes inflixit.

Theodorus sanctissimus episcopus Catanae, et qui cum eo Deo amabiles episcopi Siciliae, et Epiphanius diaconus et locum tenens episcopi Sardiniae, dixerunt: Quarta synodus mox ut praesedit, in primordiis exclamavit: Dioscorum foras mitte, homicidam foras [Col. 0252A] mitte; eo quod manus [Gr. add. in synodo latrocinali manus] injecerit super viros insontes.

Joannes reverendissimus presbyter et locum tenens orientalis dioeceseos dixit: Et Spiritu sancto inspirata sancta synodus sponsionem [constitutionem] hanc exposuit.

Tarasius sanctissimus patriarcha dixit: Sicut et praediximus, verbis quae circumferuntur, non credimus.

Sancta synodus dixit: In tempore suo quisquis hanc habet querimoniam, queratur apud hanc sanctam synodum, vel apud sanctitatem vestram: et ostensa veritate, sicut definitum est a sancta synodo hac, proveniet.

Gregorius sanctissimus episcopus Neocaesariae dixit: [Col. 0252B] Non me homo accusabit, quia percussi vel occidi [Gr., cecidi].

Sancta synodus dixit: In his et nos gaudemus.

Gregorius sanctissimus episcopus Neocaesariae dixit: Neque in divinitus custodienda urbe, neque in regione mea homo ex me ultionem passus est.

Sancta synodus dixit: Si istud est, suscipiatur in loco suo.

Sabbas reverendissimus monachus et hegumenus monasterii Studii dixit: Principem haereseos confessi sunt pontifices eum esse: et ut jubetis; nam Pater noster Athanasius ad Rufinianum dixit, quia eis qui principes fuerunt haereseos sufficit, si tantum ad poenitentiam admittantur.

[Col. 0252C] Tarasius sanctissimus patriarcha dixit: Sed dixit, quia non cecidit, neque persecutus est

Constantinus sanctissimus episcopus Constantiae Cypri dixit: Juvenalis, et qui circa ipsum erant, auctores [principes] latrocinalis synodi exstiterunt; sed in quarta synodo recepti sunt.

Joannes magnificentissimus logotheta dixit: Sufficit synodo vestrae divinitus congregatae, quia Gregorius Neocaesariae, et qui auctor exstitit praetereuntis impiae synodi, conservatus est usque in hodiernum diem ad suam haeresim et doctrinam damnandam.

Joannes reverendissimus presbyter et locum tenens orientalis dioeceseos dixit: Gratias agimus Deo, quia remanserunt viri e male collecta synodo, arguentes et quae ab ipsis male sunt gesta, et subvertentes [Col. 0252D] atque confusionem propriam publicantes.

Tarasius sanctissimus patriarcha dixit: Scimus omnes Juvenalem patriarcham fuisse Hierosolymitanum; et secundum dignitatem suam utique et princeps synodi fuit: et sic [Gr., hic] post praevaricationem suam poenitentia gesta receptus est.

Epiphanius reverendissimus diaconus Ecclesiae Catanae, et locum retinens Thomae episcopi Sardiniae, dixit: Sed neminem persecutus est Juvenalis.

Tarasius sanctissimus patriarcha dixit: Et iste respondit, quia neminem persecutus sum.

Nam et Eustathius Sebastenus princeps erat haereseos [Col. 0253A] Macedonianorum: sed cum libello sanctus Basilius Pater noster suscepit illum.

Reverendissimi monachi dixerunt: Verum est, sed quia tacens mansit Juvenalis, ideo respondimus [Gr. add. Tarasius sanctissimus patriarcha dixit: Laudamus vos, tanquam aemulatores canonicarum et evangelicarum constitutionum.]

Sabbas reverendissimus monachus et hegumenus monasterii Studii dixit: Conservet Deus dominos nostros bonos, quibus dignantibus hoc factum est et congregatum concilium ad Ecclesiae unionem atque concordiam.

Sancta synodus dixit: Gratiarum actio Deo et laus.

Tarasius sanctissimus patriarcha dixit: Jam antea [Col. 0253B] haec sancta synodus promulgavit, secuta sanctos patres nostros, quod suscipi oporteat [Gr. add. venientes ab haeresi], nisi alia causa hujusmodi a sacerdotali ejiciat ordine: idipsum ergo et iterum didicimus.

Sancta synodus dixit. Omnes idipsum dicimus:

Joannes reverendissimus presbyter et monachus, locum tenens orientalium patriarcharum, dixit: Bona quae diverso modo dicuntur, sancta sunt et utilia.

Petrus Deo amabilis presbyter, et locum tenens Adriani beatissimi papae senioris Romae, et Joannes ac Thomas Deo amabiles presbyteri, et vicarii orientis, dixerunt: Recipiant sedes suas.

Sancta synodus dixit: Hoc ipsum dicimus, et consentimus [Col. 0253C] omnes.

Et ascenderunt in competentes sibi cathedras reverendissimi episcopi, Nicaeae videlicet, Neocaesariae, Rhodi, Iconii, Hierapoleos, Pisinuntium, et Carpathi.

Sancta synodus dixit: Deus bene adduxit orthodoxos.

Constantinus sanctissimus episcopus Constantiae Cypri dixit: Quia in priori sessione sanctae hujus venerabilis synodi piissimam sacram Deo coronatorum nostrorum imperatorum meruimus per regium a secretis suscipere; in qua continebatur, quod litterae a senioris Romae praesule missae fuerunt ad tranquillissimum imperium ipsorum, et duo quaterniones ad sanctissimum patriarcham ab orientalibus summis sacerdotibus: [Col. 0253D] et litteras quidem Romani papae audivimus, et quae in illis continebantur, agnovimus. Postulamus itaque a claritate vestra, amplissimi patricii, ut quae ab oriente missa sunt, legantur coram sancta ista et universali synodo, quo comperiamus, si eadem sentiant et eadem praedicent tam senioris Romae papa, quam sanctissimus patriarcha Tarasius, qui et praesidet regiae urbi, quam orientis episcopi.

Magnificentissimi principes et sancta synodus dixerunt: Fiat secundum postulationem vestram.

Joannes et Thomas Deo amabiles presbyteri, et locum retinentes orientalium patriarcharum, dixerunt: Si placet huic sanctae et universali synodo, [Col. 0254A] poscimus ut litterae sanctissimi patriarchae Tarasii, quae missae sunt ad sanctissimos et summos sacerdotes orientis, prius legantur; et ita rescriptae earum.

Sancta synodus dixit: Legantur.

Et legit Stephanus diaconus Deo amabilis et notarius venerabilis patriarchici secreti.

Exemplar litterarum quae missae sunt ad summos sacerdotes et sacerdotes Antiochiae, Alexandriae, et sanctae civitatis, a Tarasio et beatissimo patriarcha Constantinopoleos.

Multa et magna providentia Dominus Deus hominum vitas regens et protrahens, atque proventum vitae uniuscujusque consulte deducens (sine ipso namque factum est nihil, quia et capilli capitis nostri [Col. 0254B] numerati sunt ei) et me in laicorum ordine usque nunc connumeratum, et imperialibus ministeriis deputatum, nescio quibus judiciis (ipse scit) in cathedram pontificalem evexit, hortatu valido a veritatis propugnatoribus, piissimis videlicet ac orthodoxis imperatoribus nostris, atque sanctissimis episcopis, seu clericis, in me violenter effecto: cui succumbens annui, et obedientiae fructum his carpendum commisi. Et rogo vos sacratissimos, ut tanquam patres me pusillanimem baculo potentiae, id est paternis vestris magisteriis fulciatis, et veluti fratres puris orationibus vestris nos cum armatura Dei contra versutias antiqui hostis adjuvetis, atque fluctibus invicem surgentibus vacillantem gubernetis, quatenus pertingam ad portum voluntatis Christi Dei [Col. 0254C] nostri. Est enim prorsus apud nos quoddam praelium sine ferro, dum sermones jaciant et jaciantur. Sed triumphale habemus tropaeum, veritatem quae non vincitur. Deinde quoque et procellis vehementibus inspirantibus, in auxilium vobis assumptis, harum pauxillum quid sufferentes aestum, Christum has increpantem inveniemus, et vitam tranquille per omnia transigemus. Et his quidem sufficienter in praefatione nostra praemissis, in caeteris evidenter horum cognitio denuntiabitur. Nunc autem ad aliam intentionem dicendi [dicendo] progredior. Quia enim prisea quaedam, et ut verius fateamur, apostolica traditio in omnibus ecclesiis inolevit, ut hi qui ad pontificium provehuntur, praecedentibus se in eodem ordine, qualiter se habeant quae suae fidei sunt, [Col. 0254D] exponendo commendent: Visum est et mihi hoc sectanti, me vobis inclinare, et liquido confessionem pronuntiare, quemadmodum a tubis sancti Spiritus (quarum sonus in omnem terram exivit, et in fines terrae verba) [Psal. XVIII] et ab earum alumnis atque asseclis, sacratissimis videlicet Patribus nostris educatus, ex ipsis mollibus ungulis didici.

Credo in unum Deum Patrem omnipotentem, et in unum Dominum Jesum Christum Filium Dei et Deum nostrum, natum ex Patre sine tempore coaeternum: et in Spiritum sanctum, Dominum et vivificantem, ex Patre per Filium procedentem, et eumdem Deum esse et cognosci: Trinitatem unius substantiae, unius honoris et sedis, sempiternam et increatam, omnium [Col. 0255A] creaturarum conaitricem: unum principium, unam deitatem et dominationem, unum imperium, potentatum et potestatem in tribus subsistentiis, individue quidem divisam, et divise unitam: non ex imperfectis tribus unum aliquid perfectum; sed ex tribus perfectis unum superperfectum et plusquam perfectum, uti magnus locutus est Dionysius [a 1Kb] . Itaque secundum proprietatem personarum tria quidem adoranda; at vero secundum communem naturae rationem unus Deus omnium factor visibilium et invisibilium, omnium provisor. Confiteor autem factam propter salutem nostram in novissimis diebus secundum carnem nativitatem unius sanctae Trinitatis, Filii scilicet Dei et Domini nostri Jesu Christi, ex veraciter sancta Dei genitrice semperque Virgine Maria: consubstantialem [Col. 0255B] quidem factum nobis modis omnibus absque peccato, non autem desinentem esse quod erat; sed duabus naturis inconfuse manentibus, una cum consistentibus in se duabus voluntatibus et operationibus: crucifixum pro nobis carne, et sepultum, et resurrexisse, in coelosque ascendisse, et venturum judicare vivos et mortuos. Insuper spero resurrectionem mortuorum, et singulorum gestorum redditionem [Gr. add. aeternam] bonorum scilicet, et his contrariorum. Expetens etiam intercessiones sanctissimae et intemeratae dominae nostrae Dei genitricis et semper Virginis Mariae, sanctorumque angelorum, et sanctorum et gloriosissimorum apostolorum, prophetarum, martyrum, confessorum, et magistrorum [doctorum], salutans et venerabiles iconas eorum, [Col. 0255C] et omnem haereticam abominans contentionem, necnon et eorum ductores atque primores, Simonem videlicet, Marcionem, Manetem, Paulum quoque Samosatenum, et Sabellium Libyum, eorumque dogmata nefaria. Recipio etiam sanctas et universales sex synodos, et earum divina dogmata pariter et doctrinas, tanquam quae divina inspiratione nobis tradita fuerint. Et cum prima quidem homousion et una cum Patre sine initio Filium esse credens, anathematizo impium Arium, Aetium, Eunomium, Eudoxium et Demophilum: post hos et eos qui jure dicuntur Dissimiles et Semiariani, atque omnem coinquinatam eorum catervam. Cum secunda vero Deum esse Spiritum sanctum et vivificatorem confitens, abjicio Macedonium et omnes qui unius [Col. 0255D] cum illo sunt sensus, cum his autem et Deo perosum Apollinarium, qui insensate desipuit [Gr., qui sine mente opinatus est]. Cum tertia autem unum Dominum Jesum Christum verum Deum nostrum ex Patre genitum, eumdemque in novissimis diebus propter salutem nostram incarnatum ex sancta Dei genitrice semperque Virgine Maria, praedicans, hominis cultorem Nestorium, et bigam quae circa ipsum est, Diodorum aio ac Theodorum, necnon et eorum prodigiosam fabulam praedicantes, et in Christo personalem dualitatem formantes, procul a confessione mea repello. Praeterea cum quarta ex duabus [Col. 0256A] naturis et in duabus naturis unum sanctae Trinitatis Christum Deum nostrum carne venisse sentiens, anathematizo Eutychetem, Dioscorum, et totam ipsorum sine capite multitudinem, una cum divinitus fulminando Severo, et infando Juliano Halicarnasseo, qui fabulose Dominum nostrum incorruptum corpus suscepisse perhibuit. Denique in quinta, quae sicut machaera spiritus in superficie quodammodo ex prioribus temporibus navigantes iniquas rescidit haereses, et inventores patefecit earum, Origenem videlicet, et Didymum, et Evagrium; ita et ego has, utpote portentosas haereticorum fabulationes, repello. Porro per sextam sicut ex duabus naturis Christum, ex quibus et est, olim esse didiceram; ita et duas naturales voluntates et operationes ejus in utraque [Col. 0256B] natura credidi, humana scilicet et divina. Submittoque anathemati Cyrum, Sergium, Honorium, Pyrrhum, Paulum, et omnes consectatores eorum: dogma quoque ipsorum, ut Sodomiticam vitem, et Gomorrhiticam propaginem, amaritudinis botryonem habentes, odivi. Ipsius autem sanctae sextae synodi cum omnibus dogmatibus, quae legaliter ac divinitus ab ea promulgata sunt, etiam depromptos canones recipio; in quibus refertur: In quibusdam venerabilium imaginum picturis agnus digito praecursoris exaratur ostensus, qui in figura praecessit gratiae, verum nobis per legem demonstrans agnum, Christum videlicet Dominum nostrum. Veteres ergo figuras et umbras, utpote veritatis indicia, et praecedentes characteres Ecclesiae traditos salutantes, [Col. 0256C] gratiam honore praeferimus et veritatem, hanc ut legis plenitudinem admittentes. Ut ergo perfectio etiam per colorum operationes in omnium vultibus depingatur, characterem agni Dei nostri Christi, qui tollit peccata mundi, secundum humanitatem etiam in iconis ex hoc pro veteri agno definimus depingi: per eum videlicet celsitudinem humilitatis Dei Verbi considerantes, et ad memoriam conversationis quam in carne gessit, passionis quoque ac salutaris mortis ejus adducti, atque redemptionis quae hinc est mundo effecta. Superfluas autem tumultuationes et garrulitates post haec inconsulte promulgatas, ut apud vos minime receptas, neque per divinam gratiam dictas, irritas aestimamus: et ave istis dicentes, fugacesque facturi, accingimus lumbos mentis nostrae [Col. 0256D] in veritate, et suscitamur una cum piis et fidelibus imperatoribus nostris, propugnatoribus videlicet veritatis, ad unitatem sanctae Dei Ecclesiae: a quibus et synodum universalem petivimus in praesentia totius eorum Deo amabilis populi; et postulationi nostrae pie annuerunt. Unde vos qui superaedificati estis super fundamentum apostolorum et prophetarum, ipsum videlicet summum et angularem lapidem Christum Jesum (Ephes. II), quemadmodum in praecedentibus dictum est, concertatores et consectatores ac auxiliatores sumentes, confidentiam talem habemus ad Dominum: non quod sufficientes [Col. 0257A] sumus cogitare aliquid a nobis, quasi a nobis, sed sufficientia nostra ex Deo est (II Cor. III); quia disrupta membra et discissa in unum corpus compactum et connexum crescere faciet, in quibus caput est Christus; et ultra jam non erunt dispersa. De caetero rogamus sanctitatem vestram, usque ad duos [vicarios] loci servatores mittere cum deiloqua epistola sua; et quidquid sibi fuerit divinitus super hoc negotio revelatum, nobis facere manifestum: ut secundum quod debitum est, tam loci servatores, quam litterae vestrae synodice sive ad loquendum, sive ad legendum in omnibus inveniantur, quatenus per hoc quae scissa sunt, uniantur: idipsum enim et a praesule senioris Romae petivimus; et rogo vos fraterne, apostolicam vobis vocem pronuntians, tanquam Deo exhortante per nos; omnia perscrutantes [Col. 0257B] secundum consilium vestrum quod in Deo patefacite nobis. Scriptum est enim: Labia sacerdotum custodient scientiam, et legem exquirent ex ore eorum (Malach. II). Certi enim sumus, quod semina veritatis in vobis salva custodiatis. Sed et pii imperatores nostri et per cuncta orthodoxae veritatis firmitatem sectantur, et Domino Deo supplicare non cessant, secundum Gregorium qui a theologia cognomen sortitus est: ut efficiamur nos, qui unius Dei existimus, unum: et qui sumus Trinitatis, uniti et honore pares, atque unanimes in cunctis inveniamur: et qui sumus sancti Spiritus, non contra invicem, sed pro invicem simus: et qui sumus veritatis, idipsum sapientes atque dicentes exhibeamur, [Col. 0257C] et non sit contentio vel dissensio in nobis: sed sicut habemus unum baptisma, unam fidem, ita et consonantiam unam in omni ecclesiastico negotio. Et pax Dei quae exsuperat omnem sensum, in unum nos conducat, et divisa uniat, atque diuturnum vulnus sanet, et incolumitate fidei integros servet, et in vera confessione atque concordia stabiliat omnes, uniatque sanctam Ecclesiam suam, et compescat scandala quae superjacent ei: intercessionibus intemeratae dominae nostrae Dei Genitricis et omnium sanctorum fiat. Amen.

Petrus et Petrus Deo amabiles presbyteri, et locum retinentes beatissimi papae Adriani senioris Romae, dixerunt: Hujusmodi litteras sanctissimus papa recepit, et idcirco direxit nos cum rescriptis [Col. 0257D] quae jam lecta sunt.

Joannes Deo amabilis presbyter, et locum retinens orientalium principum sacerdotum, dixit: Hae litterae, et pietas imperii fecit nos venire huc, et effugere iniquorum illorum Ecclesiae inimicorum manus.

Sancta synodus dixit: Deus vos bene adduxit.

Constantinus Deo amabilis diaconus et notarius dixit: Prae manibus habeo memoratos quaterniones qui missi sunt ab oriente: et si jubetis, legemus.

[Col. 0258A] Sanctissimo ac beatissimo domino Tarasio archiepiscopo Constantinopoleos et universali patriarchae, orientis summi sacerdotes et sacerdotes in Domino salutem.

Sacratissimis et ex divina deitatis inspiratione libellis apostolicae ac paternae sanctitatis vestrae praelectis, o beatissimi, nos humiles, et eorum qui desertum incolere gestiunt, ultimi, tremore pariter et gaudio sumus detenti. Tremore quidem, propter timorem eorum quibus ob peccata nostra servire decreti sumus, quique vere sunt impii, et in circuitu, secundum quod scriptum est (Psal. XI), impii ambulant, ac per singulos pene dies occasiones exquirunt, ut nos morti tradant et perdant: gaudio vero, propter veritatem orthodoxae fidei quae fulget in eis solarium more radiorum, et luculentissimam [Col. 0258B] explanationem apostolicorum dogmatum et paternorum. De quibus apte genitorem vocis Verbi, id est, prophetam Zachariam ad memoriam reducentes, magna voce clamamus: Visitavit nos oriens ex alto (Luc. I) splendidus theorica et divina providentia illustratae mentis, in tenebris et umbra mortis maligni erroris, id est, Arabicae impietatis, sedentes, ad dirigendos intelligibiles pedes nostros in viam et semitas paciferae constitutionis. Quis loquetur potentias Domini? nobiscum psallat David pater Dei; aut auditas faciet omnes laudes ejus? (Psal. CV) quoniam misertus est Deus desperati populi sui, et distantia ad unam fidei collegit harmoniam. Et erexit cornu salutis nobis (Luc. I), et directionis in domo, et Dominum [Col. 0258C] recipiente templo unigeniti Filii sui, Domini videlicet Dei ac Salvatoris nostri Jesu Christi: quod estis vos sanctissimi [a 1Kb] , atque hi qui partes secundas ecclesiae portant per legem et ordinem ecclesiae nostrae, triumphatores [Gr., atque hi, qui par. sec. juxta legem et ordinem in ecclesia obtinent post vos triumphat.] scilicet ac divinitus redimiti seu decreti principes nostri et domini terrarum orbis. Sacerdotium enim imperii sanctificatio est et constitutio, et imperium sacerdotii fortitudo et firmamentum; de quibus sapiens quidam princeps et in sanctis regibus beatissimus ait: Maximum donum Deus hominibus praestitit, sacerdotium et imperium: illud quidem adornans et regens coelestia; hoc vero gubernans legibus justis terrestria. Nunc veraciter [Col. 0258D] medius maceriae paries solutus est, et concordia discordiae principatur, et incurvatur unitati divisio, et fuga lapsa disparuit dissonantia: et pax Dei quae exsuperat omnem sensum, jucundo vultu triumphat et fiducialiter conversatur. Nunc nos qui facti fueramus opprobrium vicinis et affinibus nostris, subsannatio et derisio his qui in circuitu nostro sunt, ac per hoc ad terram prae confusione prospicientes, ad coelos unanimi alacritate suspicimus, et psallentes in exsultatione proclamamus: In hoc cognovi, quoniam voluisti me, quia non gaudebit inimicus meus super me (Psal. XL). Me autem propter innocentiam et simplicitatem erroris [errore] titubantem [Col. 0259A] suscepisti, et salvum me faciens erexisti, et super petram apostolicae fidei claudicantes pedes meos infixisti. Haec et his concinentia scribere nos fecerunt divinitus exarata volumina vestra, quae canonica moti lege, et paternae traditionis disciplina ducti, his qui apostolicarum sedium moderamen sortiti sunt, per reverendas et a Deo directas bigas misistis: qui pervenientes, et per Dei voluntatem ac nutum occurrentes Dei cultoribus fratribus nostris, viris sanctis, qui dederunt animas suas pro ecclesiarum correctione; et recogniti ex veteri et antiqua conversatione, valde gavisi sunt: et maxime reperientes ambos in uno loco degentes, et modum Deo placitum persequentes. Et sese revelantes, ostenderunt eis orthodoxiae vestrae Deo decentes et dignos [Col. 0259B] admiratione libellos, referentes per ordinem Deo placitae sanctitatis vestrae mentis, et pium Deo conservatorum dominorum nostrorum consilium, et communis omnium salutis exspectationem, et circa Deum sine confusione spem. At illi quasi unam animam in duobus corporibus habentes, et unum secundum apostolum sapientes, et a divino agitati spiritu, secreto pariter et intelligenter fratres contegentes et occultantes propter formidinem inimicorum crucis, quae hinc inde disposita fuerat, non ausi sunt, cum essent sapientes, vel credere visionem ipsorum, vel causae operari decursum: praesertim cum in timore res haberetur, et quam maxime crebrescens consilium et diligens circumspiciendi tractatus exigeretur. Consilium enim bonum custodiet, [Col. 0259C] inquit, te, cogitatio vero bona servabit te (Prov. II). Et ecce dum lateret eos qui se sub tuitione custodiae [quos in suae tuitionis custodiam] posuerant, cucurrerunt usque ad nos: et in idipsum congregantes silenter, humilitatem nostram, primo quidem adjuramento [Gr. et ms. Jol. maxime horribili] vincientes, nos servare secreto ac sine propalatione, quae ab eis erant dicenda, et in hunc modum quidquid ad cautelam pertinet exaggerantes, revelaverunt nobis omnem rei quae sibi acciderat, circumstantiam. Stupefacti autem et compuncti corde, lacrymisque perfusi ferventibus super hujusmodi narrationis miraculo [inopinato], et gloria tantae rerum mutationis, stetimus ad orationem, veluti peccatores, cum timore ac tremore: et ei qui facit omnia [Col. 0259D] et transfert ad id quod melius est, decentem laudem referentes, petivimus obnixe benignitatem ejus, quo in minimis nobis fieret medius, et per Spiritum sanctum illucesceret lux scientiae in cordibus nostris, atque communis utilitatis consilii donaret virtutem, cogitationesque bonas ad determinationem optimi vestri propositi: quod et fecit, cum esset benignus atque misericors. Consideravimus igitur, sanctissimi, contaminatae nationis cognoscentes contra nos infestationem, retinere hos qui missi sunt, et prohibere appropiare his ad quos destinati sunt: ducentes hos in medium nostrum, et admonentes plurimum, ne inducerent turbationem; imo, ut specialius dicamus, exitium quiescentibus, et Dei [Col. 0260A] gratia pacificatis ecclesiis, vel populo miserabiliter jugo servitutis afflicto, et importabilium illatione tributorum oppresso. At illi haec moleste ferentes, dicebant, quia in hoc destinati sumus, ut tradamus nostras in mortem animas pro Ecclesia, et propositum sanctissimi patriarchae ac piissimorum imperatorum perducamus in finem. Sed si in vestras tantummodo animas, diximus ad eos, cohauriretur periculum, haberet forte sermo vester aliquam firmitatem. At vero quia contra commune corpus procedit Ecclesiae, qualis erit profectus? imo qualis non erit laesio, aedificium construere super putredinem, et firmo fundamento privatum? et quomodo, inquiunt, vel qua facie ad eos qui nos miserunt, redibimus, nihil eorum quae secundum votum suum sperabant, omnino [Col. 0260B] ferentes? Ad haec deficientes nos, scientesque Deo amabiles fratres nostros, Joannem scilicet et Thomam, zelo divino orthodoxae fidei adornatos, atque duorum sanctorum et magnorum patriarcharum syncellos, quin et sanctificandos [sanctifici] silentii amatores, diximus ad eos: Ecce tempus, fratres, acceptum salutis, et silentio excellentius. Ite cum viris istis, et pro eis apologiam assumite; et enarrate viva voce, quae per litteras intimare dominis nostris supra vires esse conjicimus. Nostis enim qualiter per pusillam accusationem exsul factus sit a bis millibus signorum ille qui ad regendum thronum fratris Domini sortitus est Jacobi. Cum autem opus Dei adimpleveritis, et apostolicam traditionem quae tenetur in ecclesiis [Col. 0260C] per Aegyptum et Syriam, dominis nostris cognitam feceritis, tunc quod a vobis desideratur, amplectimini. Et quomodo nos, responderunt, idiotae cum simus et inexpertes [Gr., ignoti], et ad tantam causam infirmi et indocti, praesumemus arripere negotium quod virtutem nostram exsuperat? Sed Christus Deus noster, qui per vilissimos et idiotas, e vestigio diximus, cooperatus est, sanctos, inquam, apostolos, et per eos orbem terrarum captavit ad obedientiam verbi dispensationis suae, potens est dare vobis sermonem in apertione oris vestri, ad supplendum intentionem et sensum eorum qui neque litteras quiverunt suscipere, neque ausi sunt scribere, vel super talibus quolibet modo mutire. Qui cum Dei essent amatores, obedientiae filii apparentes, [Col. 0260D] obedierunt verbo nostro, et acquieverunt hortationi: quos cum prolixa promittentes oratione, et gaudium non qualecunque his qui missi sunt, conciliantes, taliter divulsi sumus ab invicem cum multa lacrymarum effusione. Verum, o sanctissimi et beatissimi, ut decet paternam dominationem vestram, benigne fratres nostros suscipite, et dominis orbis absque subtractione vel timore hominum praesentate. Habebitis enim eos scientes liquido trium apostolicarum sedium concinentem et concordantem orthodoxiam: qui sanctas et universales sex synodos voce consona praedicant, aliam ad has, quam et septimam quidam susurrando nuncupant, nullatenus admittentes, imo modis omnibus respuentes, nimirum [Col. 0261A] ut dudum in apostolicarum et magisterialium traditionum depositionem, atque sacrarum ac venerabilium imaginum interemptionem et abolitionem, collectam. Vos autem sanctissimi, divino illustrati zelo, consentaneos quoque habentes divinitus conservandos dominos, qui justo decreto Dei in vobis imperare praeordinati sunt, simul etiam et a Deo protegendum et muniendum senatum, praevalete et viriliter agite, et confortetur cor vestrum, omnem inobedientiam apostolice ulciscentes, et ad Christi obedientiam coaptantes. Illud autem tanquam necessarium penes pontificalem apicem vestrum commonendum ducimus; ut si beneplacito cunctorum regis, Christi videlicet Dei nostri, et eorum qui cum eo regnare meruerunt, Dei scilicet amicorum et triumphatorum [Col. 0261B] dominorum nostrorum, volueritis celebrare synodum: ne molesta vobis appareat trium apostolicarum sedium almorum patriarcharum, et sanctissimorum episcoporum, qui sub ipsis degunt, absentia, non ex proprio eorum accidens proposito, sed ex tenentium seu dominantium illis terribilibus minis et mortiferis poenis. Hoc autem subtilius est considerandum etiam ab ipsa sacra et universali sexta synodo, in qua nullus eorum qui per idem tempus in his partibus episcopi erant, convenisse repertus est propter obscoenorum obtinentiam. Sed nullum ex hoc sanctae adhaesit synodo praejudicium: neque vires habuit prohibitio aliqua statuendi et manifesta faciendi recta dogmata pietatis, praecipue cum sanctissimus et apostolicus papa Romanus concordaverit, [Col. 0261C] et in ea inventus sit per apocrisiarios suos. Et nunc, sanctissimi, hoc cum auxilio Dei similiter fiat. Nam sicut tunc illius fides in orbis terrae personuit fines, ita et synodi quae nunc per gratiam Dei congreganda est per interventionem vestram, et ejus qui moderatur apostolorum Principis sedem, praedicabitur in omni loco qui sub sole est; videlicet quae tyrannice destructa sunt, erigens, et in antiquam et apostolicam reformans traditionem. Porro ad munitionem humilium litterarum nostrarum, satisfactionemque beatitudinis dominationis vestrae, atque victorum et triumphatorum imperatorum nostrorum, conspeximus etiam exemplar synodicorum Theodori sanctae memoriae Patris nostri et patriarchae Hierosolymorum subjiciendum his [Col. 0261D] quae scripta sunt a nobis. Hunc autem libellum secundum solitum Ecclesiae ritum, idem sanctae recordationis scripsit beatis et almi termini sanctissimis patriarchis Cosmae scilicet Alexandriae, ac Theodoro Antiochiae Theopoleos; qui et reciproca synodica eorum, dum adhuc viveret, recepisse dignoscitur. Incolumes vos pro nobis orantes Dominus conservet, sanctissimi et divinitus honorati.


Exemplar synodicorum Theodori sanctissimi patriarchae Hierosolymorum.

Credimus igitur, beatissimi, quemadmodum credidimus desursum ab initio, in unum Deum Patrem, [Col. 0262A] sine principio penitus et sempiternum, omnium visibilium et invisibilium factorem: et in unum Dominum Jesum Christum Filium Dei unigenitum, ex ipso Deo et Patre sempiterne ac impassibiliter natum, nec aliud principium quam Patrem scientem, et ex ipso substantiam habentem; lumen ex lumine, Deum verum ex Deo vero. Et in Spiritum sanctum ex Patre procedentem, lumen et Deum per se [et ipsum per se] cognitum, et existentem veraciter Patri et Filio coaeternum homousion et contribulem et ejusdem essentiae ac naturae, similiter autem et deitatis. Trinitatem homousion ac unius honoris et throni, quae in unam recapitulatur et colligitur deitatem et communem dominationem, sine personali et subsistentiali refusione [Col. 0262B] vel divisione [Gr., contractione]. Trinitatem enim in unitate credimus, et unitatem in Trinitate glorificamus: Trinitatem quidem tribus subsistentiis, unitatem vero singularitate deitatis: quae neque unum quod proprium possidet, confusum habet [fort. quae neque unum confusum habet, etc.], neque ipsum trinum per totum divisum, sed potius in utroque conservatum utrumque [Gr., sed potius in altero alterum]: divisa est enim numeratis subsistentiis, et numerata personarum diversitatibus, identitate autem substantiae et naturae unita, omnino partitionem non recipit. Unus enim Deus est, quia deitas una famosissime praedicatur, et in Trinitate personarum cognoscitur; et neque secundum quod unus Deus et una deitas est, dividendus et in tres Deos [Col. 0262C] dispertiendus: Arianorum enim est ista impietas; neque secundum quod tres unus Deus est et cognoscitur, etiam subsistentiae tres praedicantur, et Pater et Filius et Spiritus sanctissimus dicitur, contractus vel compactus, et in unam sese commiscens subsistentiam: Sabellianorum enim est ista nequitia; et ideo bene a deiloquis sancitum est, monadem quidem nos debere sapere in una et in singulari deitate, Triadem vero in inconfusis tribus subsistentiis, non autem alium unum Deum praeter tres personas agnoscimus; neque tres Trinitatis unius substantiae personas, quae sunt Pater et Filius et Spiritus sanctus, alias praeter unum Deum scimus. Et propterea unum tria; in quibus deitas est, praedicamus; et tria unum, quorum deitas est, annuntiamus: [Col. 0262D] imo, ut verius dicatur, quae tria deitas et est et agnoscitur.

Credimus autem et in unum ejusdem sanctae consubstantialis Trinitatis Dominum nostrum Jesum Christum: qui cum in forma Dei esset, non rapinam arbitratus est, ut ait Apostolus, esse se aequalem Deo; sed semetipsum exinanivit, formam servi accipiens (Philip. II). Patri enim cum sit consubstantialis atque consessor, in novissimis temporibus non est dedignatus nasci ex sancta et intemerata domina nostra Dei Genitrice, carnem ex ea sumens animatam anima rationabili et intelligibili, primitias massae nostrae, non seminatam, sed conditam per Spiritum [Col. 0263A] sanctum. Ita procedens unus ex duobus contrariis [a 1Kb] Deus Verbum, cum perfectus natura Deus existeret, factus natura perfectus homo idem ipse, non mutans naturam, neque simulans dispensationem; sed carni rationabiliter et intelligibiliter [Gr., animatae] ex sancta Virgine sumptae, et in ipso ut esset sortitae, unitus est per subsistentiam inconfuse ac indivise; non transferens deitatis suae naturam in carnis substantiam, sed neque substantiam carnis suae in naturam suae deitatis. Duae igitur naturae inconvertibiliter invicem adunatae in una Dei Verbi subsistentia, unum Filium et Dominum nobis demonstraverunt visibilem et invisibilem, mortalem et immortalem, circumscriptum eumdem et incircumscriptum, Deum perfectum et hominem perfectum, in duabus naturis [Col. 0263B] agnoscendum, et in duabus liberis operationibus et voluntatibus adorandum. Nam non utique operaretur divine, nisi esset natura Deus: neque rursus humane, nisi natura fieret homo. Hunc confitemur, qui vere est Deus et homo, propter salutem nostram crucifixum fuisse, et carne mortem gustasse, sepulturamque trium suscepisse dierum, et resurrexisse a mortuis propriae potentia deitatis, infernum dispoliasse, et eos qui a saeculo vincti fuerant, libertate donasse, in coelos ascendisse, et in dextera Patris sedisse, et venturum secundum vocem incorporalium ad apostolos delatam, in secundo suo adventu judicare vivos et mortuos (Act. I). Confitemur autem et mortuorum in novissima die per vocem archangelicae tubae resurrectionem, et operum a nobis bene vel aliter [Col. 0263C] gestorum, juste Christo Deo nostro judicante, retributionem, et in futuro aeternam vitam et terminum non habentem.

Suscipimus autem, et firmamus, et alacriter amplectimur sanctas et universales sex synodos, quae per Spiritum sanctum contra omnem congregatae sunt haeresim in diversis locis atque temporibus, quas universae sub sole orthodoxorum Ecclesiae magna voce praedicantes, rectis ac divinitus inspiratis earum dogmatibus fulciuntur, recipientes quos illae recipiunt, et abjicientes quos ipsae abjiciunt. Et prima quidem apud Nicaeam celebrata trecentorum decem et octo sanctorum Patrum synodus in depositionem Arii a furia cognominati, et ipsius animas corrumpentium blasphemiarum: quem ut divisorem [Col. 0263D] insanum, et inconfusae incisorem deitatis, et Filium Patris creaturam garrula verbositate fatentem, per quem profecto cuncta creata, et ex non existentibus ut essent producta sunt, anathematizavit cum omnibus consentaneis ejus, et procul a divinis sacrariis pepulit, praedicans Dominum nostrum Jesum Christum ante omnia saecula de Patris substantia et subsistentia, sine tempore ac sine fluxu natum, consubstantialem Patri et sancto Spiritui existentem: et per symbolum, id est, fidei rectae confessionem, omne Christi dispensationis edocuit expresse mysterium. Secunda vero collecta est Constantinopoli [Col. 0264A] centum quinquaginta Patrum synodus contra Spiritus impugnatorem Macedonium, et Deo exosos Semiarianos socios ejus: quae sancta synodus eumdem Spiritum sanctum ducem ac magistrum habens, ex Patre sine tempore ac sempiterne processionem dogmatizavit habere, et homousion Patri et Filio fore coadorandum et conglorificandum: eos autem qui blasphemaverunt in eumdem Paracletum, sine remissione anathematismis submisit inenarrabilibus, una cum desipiente Apollinario, qui Salvatoris nostri hominem [Gr., Salvatorem nostrum secundum hominem] sine intellectu, cum esset amens, verbose perhibuit. Et tertia prior Ephesi ducentorum sanctorum Patrum refulgens synodus in destructionem et dejectionem hominem colentis Nestorii [Col. 0264B] et consentaneorum ejus: qui ex propriis exsecrabilibus cogitationibus deceptus, alium esse Deum Verbum, qui ante saecula est, et alium eum qui ex Virgine propter salutem nostram incarnatus est, garrula voce profatus est, quartam sceleratus, etiam nolens, personam in sanctam et consubstantialem Trinitatem inducens: non solum separans unitas duas Christi naturas in duas subsistentias, verum etiam vocem, qua Dei Genitrix appellatur, maledictus abjurans, Christotocon hanc vocari nequissime sanxit, quae vere Dei Mater est et ante partum et post partum Virgo, atque omnis intelligibilis ac sensibilis naturae gloria et claritate creata sublimior. Hunc igitur eadem sancta ducentorum Patrum synodus anathematizavit, [Col. 0264C] una cum animam laedentibus deliramentis ejus; unum Filium ex Patre ante saecula illuxisse, et eumdem in novissimis diebus de intemerata Virgine ac Dei genitrice Maria natum fuisse, naturam nostram indutum edocens, et Deum perfectum et hominem perfectum eumdem Filium Dei denuntians, id est, unum Filium et Christum et Dominum, et absolute unam naturam Dei Verbi incarnatam: quod significat duarum naturarum unitionem, quae per subsistentiam facta est. Dei vero Genitricem proprie ac per veritatem sanctam Mariam nominari legitime statuit. Opportunissime autem Chalcedone divinitus collecta orta est synodus sexcentorum triginta sanctorum Patrum in depositionem deceptae haereseos confusas Christi naturas perhibentis: quam primus [Col. 0264D] insensatus Eutyches ex insipientia sua instituit, in uno Christo duas naturas inconvertibiliter unitas abnegans, et unam naturam ex duabus factam et compositam prodigiose conjiciens: qui et Dioscorum noxium fautorem et defensorem habens, orthodoxorum dogmatum calumniator, et veritatis hostis inventus est. Sed hos ambos synodus sancta destruxit, et deliras vocum novitates [Gr., vanitates] eorum severis cum illis anathematibus subdidit, praedicans Christi veri Dei nostri duas naturas inconvertibiliter et incommutabiliter unitas in una subsistentia sua; perfectumque in deitate simul eumdem et in humanitate [Col. 0265A] consistere, ex duabus et in duabus naturis noscendum. Praeterea et nequam Nestorii divisionem, et ipsum quoque cum sibi consentientibus abdicavit. Deinceps autem et quinta convenit synodus in dominante civitatibus, centum sexaginta quatuor sanctorum Patrum numerum salvans: quae ab ipso sancto Spiritu acta, ante se celebratas sanctas quatuor synodos roboravit, et earum recta dogmata sequens, anathematizavit Nestorium, Eutychem, Theodorum Mopsuestiae cum blasphemiis suis: adhuc etiam et Origenem, et Evagrium, Didymum quoque et omnia fabulosa et pagana atque prodigiosa ipsorum eloquia, necnon et epistolam quae dicitur Ibae ad Marim Persam; et conscriptiones Theodoreti. quas contra recta duodecim capitula sanctae memoriae Cyrilli [Col. 0265B] conscripsit.

Postquam sancta sexta synodus quemadmodum alius sol emicuit, ducentorum octoginta novem sanctorum Patrum, regiam urbem sortita pro requie, in qua celebrata, eos qui duas proprias voluntates et operationes in dispensatione carnis Christi Dei nostri denegant, et unam voluntatem et unam portentose asserunt operationem Salvatoris nostri deitatis pariter et humanitatis, anathematizavit: id est, Sergium, Pyrrhum, Petrum, Cyrum, Honorium, Theodorum Pharanitanum, et Polychronium delirum senem, atque omnes qui definierunt, vel definient, aut definire praesumunt unam voluntatem et operationem in duabus Christi naturis. Si enim, ut quodam in loco quidam sapiens ait, sine voluntate et [Col. 0265C] sine operatione humanam Domini naturam dimiserimus, ubi perfectionem in humanitate salvabimus? Duas igitur voluntates et duas operationes congruentes duabus Christi naturis, ut naturalia earum coaptantes idiomata, sic magnum salutaris dispensationis mysterium luculenter explanaverunt, et orthodoxam fidem omnium ecclesiarum Dei sine calumnia sineque dubitatione recte sapientibus servaverunt. Has sanctas sex synodos solas esse universales novimus, aliam post has non admittentes synodum: neque enim derelictum est quid ab apostolicis traditionibus, vel paternis seu legitimis editionibus, egens correctionis, vel cujuslibet ornamenti quoquo modo. Omnes itaque male sentientes haereticos, tanquam satoris zizaniorum Satanae discipulos, et animas corrumpentes [Col. 0265D] ministros, ab horum malo vertice, videlicet Simone Mago, usque ad eorum detestabilem caudam: et ut complexive dicamus, caeteros omnes ex tota prorsus anathematizamus anima simul et mente: maxime illos, quos praelatae sanctae et universales sex synodi anathematizaverunt, una cum Severo Acephalorum auctore [duce] [id est, eorum qui Christum unius naturae esse fatentur [a 1Kb] ]. Quin et Petrum respuo cognomento Cnaphea, qui in trisagio hymno argumentum [augmentum] apponere ausus est, et passionem impassibili applicare deitati praesumpsit, et omnes qui blasphemiam ejus sectantur. [Col. 0266A] Non autem refutamus, sed oppido confirmamus et admittimus etiam locales sanctas synodos, et correctiones canonicas quae divina sunt ab eis inspiratione depromptae, atque legislationes earum animas illustrantes. Apostolicas autem Ecclesiae traditiones, per quas honorare et adorare sanctos et salutare docemur, suscipimus et amplectimur, venerantes eos ut famulos et amicos atque filios Dei. Honor enim qui circa devotos conservorum agitur, probationem habet bonae voluntatis erga communem exhibitae Dominum. Isti enim ipsi cellaria Dei et habitacula munda, sanctique Spiritus purissima specula facti sunt (Sap. III). Sed et ipsorum animae in manu Dei sunt, ut scriptum est. Cum enim vita sit Deus et lux, et sancti quoque qui in manu Dei sunt, in [Col. 0266B] vita et luce profecto consistunt. Et ideo pretiosa in conspectu Domini mors sanctorum ejus (Psal. CXV). Isti viventes fiducialiter Deo astiterunt: fontes salutares Dominus Christus sanctorum nobis reliquias praebuit, multimode beneficia infirmantibus rigantes, unguentum suavitatis emanantes, et daemones abigentes: et sicut dicit magnus magister et ab immortalitate cognominatus [b 1Kb] , martyrum ossa languores fugant, infirmos curant, caecis videre donant, leprosos mundant, tentationes et moerores dissolvunt: et haec per Christum qui habitavit in illis. Et bene Psalmista cecinit: Mirabilis Deus in sanctis suis (Psal. LXVII). Et rursus: Sanctis qui sunt in terra ejus, mirificavit omnes voluntates ejus inter illos (Psal. XV). Cum his autem et sanctas et venerabiles [Col. 0266C] imagines adorantes amplectimur, id est, Verbi Dei, Domini videlicet et Salvatoris nostri Jesu Christi, qui pro nobis incarnatus est, et formam servi suscepit (Philipp. II). Cujus imago et figura non deitatis, quae inconvulse intemeratae carni ejus unita est, praefert characterem: invisibilis enim est et incircumscripta et informis divina natura: Deum quippe nemo vidit unquam: ipse Unigenitus enarravit (Joan. I): sed humanitatis ejus coloribus facientes iconam adoramus. Apparuit enim Deus super terram etiam cum esset invisibilis, et visus est, et cum hominibus conversatus est, et fatigatus est, et esurivit, et sitivit lege nostrae quam suscepit naturae. Adoramus Christi iconam, id est, personae quae hominibus visa est, non divisae ab hac invisibili ejus [Col. 0266D] divinitate: absit; sed unitae huic ex summa conceptione. Nam etsi dicit Judaeis: Quid vultis me occidere, hominem qui veritatem locutus sum vobis (Joan. VIII)? non erat homo tantum, sed et Deus, et dicens: Ego et Pater unum sumus (Joan. X): non denegat naturam nostram: humano quippe ore ac organica haec asserit lingua. Honoramus autem et adoramus etiam intemeratae ejus imaginem sanctae Dei Genitricis et immaculatae dominae nostrae, quae illum ineffabiliter genuit. Honoramus quoque sanctorum apostolorum, prophetarum, bene vincentium martyrum, confessorum, et justorum tanquam Dei [Col. 0267A] amicorum imagines: non materiae vel coloribus cultum afferentes, sed per haec intelligibilibus visibus ad principalem [principale] adducti, honorem illi debitum impendimus: scientes secundum Basilium magnum, quod imaginis honor ad principalem transeat. Porro quia nonnulli contentiosius agunt, et dicunt non oportere sanctorum imagines adorare, cum sint manufactae; simulacra stolide has, imo impie nuncupantes: noverint qui ejusmodi sunt, quod cherubim, et propitiatorium, et arca, et mensa, quae Moyses sacratissimus divino praecepto construxit, manufacta erant, et adorabantur: accusat autem divina Scriptura eos qui adorant sculptilia (Psal. XCVI; Isa. XLII); sed et illos qui daemonibus immolant. Et quidem abjectum erat paganorum sacrificium; [Col. 0267B] sed justorum acceptum est (Eccli. XXXV). Cum ergo crassioris scripturae venerabiles imagines sint, oportet eas honorare propter principalia. His itaque synodicis nostris libenter acceptis, sanctissimi, si quid inventum fuerit in illis emendatione indigens, sine invidia vestrae Deo plenae doctrinae nos participes facite, et ad remittendum ea nobis correcta estote precabiles: ut concorditer ex hoc fidelibus utrisque, id est, vobis et nobis inventis, glorificetur Pater et Filius et Spiritus sanctus, nunc et semper et in saecula saeculorum. Amen.

Et post lectionem Petrus et Petrus, Deo amabiles presbyteri, et locum tenentes sanctissimi papae Adriani senioris Romae, dixerunt: Acquiescimus, quia secundum fidem, quam recte Tarasius sanctissimus [Col. 0267C] et beatissimus patriarcha Constantinopoleos est confessus, et apostolicus papa noster Adrianus suscipiens una cum venerabili sancta synodo, quae apud ipsum est, consentit, et eorum quae ille confessus fuerat, communionem amplexus est. Et benedictus Deus, quia Orientis sanctissimi summi sacerdotes concordes in orthodoxa fide et adoratione venerabilium imaginum sanctissimis Adriano papae Romano, et Tarasio patriarchae novae Romae, inventi sunt: et qui ita non confitentur, anathema sint a sanctis trecentis decem et octo Patribus, qui hic ante collecti sunt.

Sancta synodus dixit: Fiat, fiat, fiat

Agapius sanctissimus episcopus Caesareae dixit: Destinatis ab Orientis sanctissimis pontificibus sacratissimis [Col. 0267D] litteris ad Tarasium sanctissimum patriarcham: his, tanquam titulum orthodoxiae suscipiens, omnibus modis consentio, et communionem recipio; et eos qui ita non sapiunt, anathemati submiserim.

Joannes episcopus Ephesi dixit: Destinatis ab iis summis sacerdotibus qui in Oriente sunt, orthodoxis litteris ad sanctissimum et ter beatum patriarcham Tarasium consentimus, et earum communionem amplectimur. Eos vero qui ita confitentur, neque adorant, neque recipiunt sanctas et sacras ac venerabiles imagines, alienos existimo apostolicae ac catholicae Ecclesiae, atque eos anathemati transmitto.

Constantinus sanctissimus episcopus Constantiae Cypri dixit: In nullo sensu commutatas litteras quae [Col. 0268A] nunc lectae sunt, quaeque de Oriente missae fuerunt ad Tarasium sanctissimum archiepiscopum et patriarcham, a definitione fidei quam ipse ante confessus fuerat, inveniens et ego indignus, his consentio et concors efficior, suscipiens et amplectens honorabiliter sanctas et venerabiles imagines: atque adorationem quae per latriam, id est, Deo debitam servitutem efficitur, soli supersubstantiali et vivificae Trinitati impendo. Et qui ita non sapiunt, neque praedicant, a sancta catholica et apostolica Ecclesia segrego, et anathemati subjicio, atque portioni negantium incarnatam et salutiferam dispensationem Christi veri Dei nostri transmitto.

Basilius sanctissimus episcopus Ancyrae dixit: Destinatis litteris ab Orientis sanctissimis summis [Col. 0268B] sacerdotibus ad sanctissimum archiepiscopum et patriarcham consentio et permaneo; et quae ipsi confessi sunt admitto cum omni benignitate et voluntate: et qui ita non sapiunt, anathemati submitto.

Nicolaus sanctissimus episcopus Cyzici dixit: Lectis litteris sanctissimi et beatissimi archiepiscopi et patriarchae, et e diverso missis ab Orientis orthodoxis summis sacerdotibus libellis consentio de sanctis ac venerabilibus imaginibus, et communionem eorum recipio: et eos qui ita non sapiunt, anathemati transmitto.

Euthymius sanctissimus episcopus Sardis dixit: Ut in omnibus veritatem exsecutus, et in traditionibus sacratissimorum Apostolorum et Patrum educatus, [Col. 0268C] consentio etiam his exarationibus quae modo lectae sunt, tam scilicet Tarasii sanctissimi ac beatissimi archiepiscopi et patriarchae, quam his quae ad has missae sunt ab Orientalibus patriarchis: et eorum ac meum sensum super sacris dogmatibus et sanctis iconis unum et immutabilem existimo: eos vero qui praeter haec vane loquuntur, et garriunt contra sanctas imagines, et non conveniunt cum sanctissimis patriarchis, haereticos et perversos agnosco, et ab eorum communione longe me pono.

Petrus sanctissimus episcopus Nicomediae dixit: Secundum missas litteras a summis sacerdotibus Orientalis dioeceseos ad sanctissimum et ter beatum archiepiscopum et patriarcham Tarasium, salutabiliter suscipio, et colo atque adoro pretiosas et [Col. 0268D] sacras iconas: eos vero qui ita non sapiunt, anathematizo.

Hypatius sanctissimus episcopus Nicaeae dixit: Orthodoxis litteris quae missae sunt ab Oriente, id est, a summis sacerdotibus qui ibidem sunt, ad sanctissimum et ter beatum patriarcham Tarasium, consentio, et ea quae confessi sunt, recipio; et sanctas ac venerabiles imagines honoro et adoro et amplector: et omnes qui non sequuntur confessionem hanc, alienos opinor a catholica Ecclesia, et anathemati subdo.

Elias sanctissimus episcopus Cretae dixit: Destinatas litteras ab Oriente sequens consentio et paciscor.

[Col. 0269A] Stauracius sanctissimus episcopus Chalcedonensis dixit: Lectis litteris sanctissimi et beatissimi archiepiscopi et patriarchae, eas quae ab Orientalis dioeceseos summis sacerdotibus destinatae sunt, talem proprietatem habere ad illas quae sunt Constantinopolitani pontificis arbitror, ut nulla diversitas inter illas esse videatur, sed perfecta identitas: ita ut unum utraeque sint, id est, plenae omni orthodoxia. Propter quod et ego ita confiteor, et alienos reor esse, qui ita non sentiunt.

Nicephorus sanctissimus episcopus Dyrrachii dixit: Destinatis ab Orientis summis sacerdotibus orthodoxis litteris ad Tarasium sanctissimum patriarcham assentior et concordo, et eorum quae confessi sunt expositionem recipio: et eos qui ita non [Col. 0269B] sentiunt, anathematizo.

Epiphanius Deo amabilis diaconus Ecclesiae Catanae, et locum tenens Thomae sanctissimi episcopi Sardiniae, dixit: Verum est, quia favi mellis sunt verba bona: dulcedo autem eorum sanitas animae, sicut scriptum est (Prov. XVI). Igitur ecce et synodicae litterae quae modo lectae sunt, sanctissimi regiae Constantinopoleos archiepiscopi novae Romae, quas ad Orientis orthodoxissimos summos sacerdotes transmisit; et illae quae ab ipsis rescriptae sunt, dulci ac odorifero favo fidei sanctorum Patrum efflorentes, omnium nostrum intelligibiles sensus suavitate rigaverunt, et animo in fide claudicantes robusta orthodoxi virtute magisterii sanaverunt. Quapropter et ego his paria sapiens, admitto et amplector [Col. 0269C] venerabiles imagines secundum antiquam consuetudinem. Et illud apostaticum revera concilium, quod quidam etiam septimam, non jure, sed desipientes nuncupant synodum; necnon et eos qui idipsum sapiunt, terribilibus transmitto anathematibus.

Leo sanctissimus praepositus et locum retinens metropoleos Sidae dixit: Gratia Christi veri Dei nostri, destinatis litteris ab Orientis summis sacerdotibus ad Tarasium sanctissimum archiepiscopum et patriarcham, annuo, et permaneo: et eos qui ita non sapiunt, anathemati transmitto.

Nicolaus reverendissimus monachus et hegumenus monasterii Apri, et locum retinens metropoleos Tyanensium, promulgavit similiter.

[Col. 0269D] Gregorius sanctissimus episcopus Neocaesariae dixit: Destinatis litteris a summis sacerdotibus qui in Oriente sunt, ad Tarasium sanctissimum patriarcham, consentio, et admitto, atque saluto sanctas imagines ac venerabiles iconas: et eos qui ita non sapiunt, anathemati submitto.

Theodorus sanctissimus episcopus Catanae dixit: Qui pietatis meditantur modum, his utique et orthodoxiae sermo refulget. Competenter igitur et mea brevitas lectis sacris ac synodicis litteris sanctissimi et beatissimi reginae civitatum summi praesulis Tarasii, quas ad eos qui in Oriente sunt, transmisit: nihilominus et his quae ab eis ad ipsum directae [Col. 0270A] sunt, intentae mentis visum infigens, per omnia sanctorum Patrum concordantes orthodoxae fidei per lectionem cognovit. Ideoque cum illis haec sentiens, recipio et saluto sacras et venerabiles iconas. et manifeste vocum novitatem quae facta est synodi, quae septima susurrando dicitur, necnon et eos qui cum illa sapiunt, anathematismis transmitto.

Anastasius sanctissimus episcopus Nicopoleos veteris Epiri dixit: Concordantes intuens synodicas litteras Tarasii sanctissimi patriarchae, et rescripta earum quae ab Orientis summis sacerdotibus missa sunt, consentio illis, et confiteor ita sapere, et usque in finem innocuus permanere. Et recipio et saluto venerabiles et sacras iconas: et qui ita non sapiunt, anathemati submitto.

[Col. 0270B] Joannes sanctissimus episcopus Tauromeniae dixit: Sicut unum sentientes convenimus, ita et unum dicere didicimus. Concordantibus igitur synodicis apicibus Tarasii sanctissimi patriarchae, qui lecti sunt, quique destinati fuerunt ab eo ad Orientis sanctissimos sacerdotes, et rescriptis quae ab illis ad ipsum destinata sunt sanctae et orthodoxae fidei sex universalium synodorum, ita et ego credo recipiens et adorans sanctas et venerabiles imagines: et in hac orthodoxa fide vivens opto astare ante tribunal Christi cum fiducia: et qui sic non sentiunt, anathema sint.

Gregorius sanctissimus episcopus Pisinuntensium similiter.

[Col. 0270C] Niceta sanctissimus episcopus Claudiopoleos similiter.

Basilius sanctissimus episcopus Sylaei similiter.

Michael sanctissimus episcopus Synadensium similiter.

Theodorus sanctissimus episcopus Myrensium similiter.

Leo sanctissimus episcopus Iconii similiter.

Leo sanctissimus episcopus Rhodi similiter.

Georgius sanctissimus episcopus Pisidiae similiter.

Eustathius sanctissimus episcopus Laodiceae similiter.

Constantinus sanctissimus episcopus Pergae similiter.

[Col. 0270D] Theodorus sanctissimus episcopus Seleuciae similiter.

Theophylactus Deo amabilis diaconus et vicarius

Stauropolitensium metropoleos similiter.

Nicolaus sanctissimus episcopus Hierapoleos similiter.

Leo sanctissimus episcopus Carpathi similiter.

Theodorus sanctissimus episcopus Amorii similiter.

Christophorus sanctissimus episcopus Phasidis similiter

Cyrillus monachus et locum tenens Nicetae episcopi Gothiae, similiter.

[Col. 0271A] Reliqui sanctissimi episcopi [atque monasticae dignitates [a 1Kb] ] promulgaverunt.

Tota synodus quae per gratiam Christi veri Dei nostri, et amatricem pietatis sanctionem tranquillissimorum et orthodoxorum imperatorum nostrorum congregata est, relationem quae facta est ab Adriano papa senioris Romae ad orthodoxissimos imperatores nostros, et chartam orthodoxae definitionis sanctissimi et beatissimi patriarchae Tarasii, quae nunc lecta est; atque litteras quae ad beatitudinem ejus ab Orientis summis sacerdotibus missae sunt, recipientes consentimus, et salutamus, et honoranter adoramus sacras et colendas iconas: et pseudosyllogum qui contra eas factus est in destructionem earum, effodientes, anathemati mittimus. Sed Deus omnipotens [Col. 0271B] conservet dominos nostros, et sanctissimum patriarcham.

[Col. 0272A] Tarasius sanctissimus episcopus patriarcha dixit: Contentio quievit, et medius paries sublatus est inimicitiae: Oriens, Occidens, Septentrio et Mesembria, sub jugo uno et una consonantia facti sumus.

Sancta synodus dixit: Gloria tibi, Domine, qui unisti nos.

Tarasius sanctissimus patriarcha dixit: Gratias pacifico Christo vero Deo nostro cum Patre et Spiritu sancto, in saecula!

Sancta synodus laudavit.

Multos annos imperatorum! Constantini et Irenae magnorum imperatorum et principum multos annos! Orthodoxorum imperatorum multos annos! Custodes fidei, Domine, serva! Auxiliatores Ecclesiae, Domine, serva! Novi Constantini et novae Helenae aeterna [Col. 0272B] memoria! Pacificam, Domine, vitam, da eis! Patriarcharum multos annos! Sacri senatus multos annos!



ACTIO QUARTA.
[Col. 0271]

[Col. 0271B] In nomine Domini et dominatoris Jesu Christi veri Dei nostri. Imperio piissimorum et amicorum Christi dominorum nostrorum Constantini et Irenae a Deo redimitae matris ejus, octavo anno consulatus eorum, Kalendas Octobris, indictione undecima.

[Col. 0271C] Conveniente sancta et universali synodo, quae per divinam gratiam et piam sanctionem eorumdem divinitus confirmatorum imperatorum congregata est in Nicaeensium clara metropoli Bithyniensium provinciae: id est, Petro reverendissimo archipresbytero sanctissimae Romanae Ecclesiae sancti apostoli Petri, et Petro reverendissimo presbytero monacho et abbate venerabilis monasterii sancti Sabbae Romae siti, retinentibus locum apostolicae sedis almi et sanctissimi archiepiscopi senioris Romae Adriani; Tarasioque almo et sanctissimo archiepiscopo magni nominis Constantinopoleos novae Romae, et Joanne ac Thoma reverendissimis presbyteris monachis et vicariis apostolicarum sedium Orientalis dioeceseos.

Sedentibusque ante sacratissimum ambonem templi [Col. 0271D] sanctissimae magnae Ecclesiae quae cognominatur Sophia; praesentibus et auscultantibus gloriosissimis et magnificentissimis principibus, id est, Petrona famosissimo exconsule patricio, et comite Deo conservati imperatorii obsequii, et Joanne imperiali ostiario et logotheta militaris logothesii, et omni sancta synodo secundum ordinem in prima actione signatum; praesentibus etiam et Deo amabilibus archimandritis et hegumenis, atque omni monachica plenitudine; propositis sanctis et intemeratis Evangeliis

Tarasius sanctissimus patriarcha dixit: Per antecedentes attentius [proxime] actiones, flatu Domini omnitenentis nos docente secundum proverbiatorem, veritatem meditatum est guttur nostrum; quia [Col. 0272B] litteris quae lectae sunt, sanctissimorum virorum, Orientis videlicet et Occidentis, concordes effecti sumus. Sed quia propheticus nobis sermo praecipit: Super montem excelsum ascende, qui evangelizas Sion: praedica in fortitudine, vocem tuam exalta qui evangelizas [Col. 0272C] Jerusalem: praedicate, ne timeatis (Isa. XL). Hanc ergo propheticam praeceptionem sequentes, sacerdotes viri, praedicemus, voces nostras exaltemus, pacem annuntiantes Ecclesiae catholicae, quae est vera Sion et civitas coelestis regis Christi Dei nostri. Quomodo autem fiet hoc? Deferantur nobis in medium ad audientiam gloriosissimorum sanctorum Patrum volumina; et ex ipsis haurientes, potemus singuli gregem nobis commissum. Taliter enim et in omnem terram exibit sonus noster, et in fines terrae verborum virtus nostrorum (Psal. XVIII): pro eo quod non transferimus terminos quos posuerunt patres nostri, sed apostolice docti tenemus traditiones quas accepimus.

Constantinus sanctissimus episcopus Constantiae [Col. 0272D] Cypri dixit: Secundum assertionem Tarasii sanctissimi patriarchae deferantur in medium libri, et testimonia beatorum Patrum, et liquido sanctae huic synodo relegantur.

Leontius clarissimus a secretis dixit: Proficuae ac salubri jussioni sanctissimi patriarchae, et consensui universalis synodi hujus parentes, et hanc terminare satagentes, attulimus et exhibuimus sacrosanctos libros. Quorum primus est divinitus electus et scriptus liber, quem et nunc prae omnibus legam. Omnes igitur attentius et prudentius audiamus, et dictorum virtutem certius agnoscamus, quatenus integrae utilitatis fructum capessere valeamus

Idem legit:


De Exodo filiorum Israel.
[Col. 0273A]

Locutus est Dominus ad Moysen: Facies propitiatorium de auro mundissimo; duos cubitos et dimidium tenebit longitudo ejus, cubitum ac semissem latitudo. Duos quoque cherubim aureos et productiles facies ex utraque parte oraculi. Cherub unus sit in latere uno, et alter in altero. Utrumque latus propitiatorii tegant, expandentes alas et operientes oraculum: respiciantque se mutuo versis vultibus in propitiatorium, quo operienda est arca, in qua pones testimonium, quod dabo tibi. Inde praecipiam, et loquar ad te super propitiatorio ac de medio duorum cherubim, qui erunt supra arcam testimonii, cuncta, quae mandabo per te filiis Israel (Exod. XXV).


Ex Numeris.
[Col. 0273B]

Haec oblata sunt in dedicatione altaris, quando unctum est. Cumque ingrederetur Moyses tabernaculum foederis, ut consuleret oraculum, audiebat vocem loquentem ad se de propitiatorio, quod erat super arcam testimonii inter duos cherubim, unde et loquebatur ei (Num. VII).


De Ezechiele.

Et introduxit me in templum, et mensus est frontes, sex cubitos latitudinis hinc, et sex cubitos latitudinis inde, latitudinem tabernaculi (Ezech. XLI). Et post alia: Et templum interius, et vestibula atrii, limina, et fenestras obliquas, et haec tecta in circuitu per tres partes contra uniuscujusque limen, stratumque ligno per gyrum in circuitu: terra autem usque ad fenestras, [Col. 0273C] et fenestrae clausae super ostia, et usque ad domum interiorem, et forinsecus per omnem parietem in circuitu, intrinsecus et forinsecus ad mensuram: et fabrefacta cherubim et palmae, et palma inter cherub et cherub; duasque facies habebat Cherub, faciem hominis juxta palmam ex hac parte, et faciem leonis juxta palmam ex alia parte expressam per omnem domum in circuitu. (Ibid.)


Ex Epistola S. Pauli apostoli ad Hebraeos.

Habuit quidem et prius justificationes culturae, et sanctum saeculare. Tabernaculum enim factum est primum, in quo erant candelabra et mensa et propositio panum, quae dicitur Sancta. Post velamentum autem secundum, tabernaculum quod dicitur Sancta [Col. 0273D] sanctorum, aureum habens thuribulum, et arcam Testamenti circumtectam ex omni parte auro; in qua urna aurea habens manna, et virga Aaron quae fronduerat, et tabulae testamenti: superque erant cherubim gloriae obumbrantia propitiatorium (Hebr. IX).

Tarasius sanctissimus patriarcha dixit: Perspiciamus, sacrati viri, quia Vetus Testamentum habuit divina signa, cherubim obumbrantia propitiatorium: et ex hoc Novum accepit.

Sancta synodus dixit: Etiam, domine, sic se habet veritas.

Tarasius sanctissimus patriarcha dixit: Si Vetus habebat cherubim obumbrantia propitiatorium, et nos iconas Domini nostri Jesu Christi, et sanctae Dei [Col. 0274A] Genitricis, sanctorumque ipsius habeamus, obumbrantes altare.

Magnificentissimi principes dixerunt: Veraciter Dei praeceptio est.

Constantinus sanctissimus episcopus Constantiae Cypri dixit: Uti lectum est, vultum hominis habebat cherubim et quomodo quidam dicunt, quia quis vidit vultum cherubim? Etenim dixit sculptilem vultum.

Tarasius sanctissimus patriarcha dixit: Omnes sancti qui meruerunt angelos videre, in specie hominum eos viderunt, quemadmodum in diversis legimus Scripturae locis, propter quod de cherubim Deus Moysi locutus est dicens: Vide, ut facias omnia secundum formam quae ostensa est tibi in monte [Col. 0274B] (Exod. XXV). Et hinc famulus Moyses, quales formas vidit, tales et fecit, cum quibus et cherubim

Constantinus sanctissimus episcopus Constantiae Cypri dixit: Quando autem movebatur populus ad idololatriam, tunc Deus dicebat Moysi: Ne facias omnem similitudinem ad serviendum eis.

Joannes reverendissimus presbyter et vicarius apostolicarum sedium Orientis dixit: Excelsius his est, quia et Jacob titulum erexit Deo. Unde et benedixit ei repromittens donationes, quae omne verbum excedunt (Gen. XXVIII). Et alibi in specie hominis luctatus est cum eo, et appellavit eum Israel, quod est interpretatum mens videns Deum. Ipse autem ait: Vidi Dominum facie ad faciem, et salva facta est anima mea (Gen. XXXII): et ecce non solum intelligibiles [Col. 0274C] virtutes visae sunt, sed et ipse qui natura invisibilis est Deus, et incorporeus, cum ostensus est in specie nostra.

Demetrius reverendissimus diaconus et scevophylax sanctissimae magnae Ecclesiae Constantinopoleos legit:


Sancti Patris nostri Joannis Chrysostomi de praeconio in Meletium, cujus initium est hoc:

Ubique inter hunc sacratum gregem oculos circumferens, et universam civitatem hic praesentem aspiciens, non habeo quem beatificem. Et post alia: Et erat reverentiae magisterium, quod fiebat. Jugiter enim coacti ejus vocabulum memorari, et sanctum illum habere prae animo, nomine ipsius fugabant omnem [Col. 0274D] a se passionem et cogitationem irrationabilem: et sic multum factum est hoc, ita ut ubique in vicis, et in foro, et in agris, et in itineribus hoc undique nomine personarent. Non autem circa tam magni nominis affectum [Gr., circa nomen tam magnum affectum] passi estis tantummodo, verum etiam et circa ipsam ejus corporis formam. Quod ergo in nominibus fecistis, hoc et super illius iconam gessistis. Etenim in annulorum circulis, et in calicibus, et phialis, et in thalamorum parietibus, et ubique iconam sanctam illam exaraverunt multi: ut non solum audirent sanctum vocabulum illud, sed et viderent corporis ejus ubique figuram, et duplici quadam migrationis illius consolatione fruerentur.

[Col. 0275A] Petrus sanctissimus episcopus Nicomediae dixit: Si Joannes aurei oris talia dixit de iconis, quis adhuc audet dicere contra eas quidquam?

Basilius sanctissimus episcopus Ancyrae dixit: Recepit eas veraciter; et talem amorem habebant pii qui tunc erant, circa imaginem ejus, ut ubique formarent iconam sancti Meletii. Unde et Pater hic supra modum illos laudat.

Sanctissimus patriarcha dixit: Et nos a patribus nostris percipientes doctrinas, dicimus eas et venerabiles iconas, et sanctas, et sacras.

Theodosius reverendissimus hegumenus monasterii sancti Andreae Nesii attulit librum ejusdem Joannis oris aurei, petens relegi: quem accipiens Antonius monachus legit:


[Col. 0275B] Sanctae memoriae Patris nostri Joannis Chrysostomi sermo: Quod Veteris et Novi Testamenti unus sit legislator, et in vestem sacerdotis, cujus initium est:

Christi regni Evangelium ante quidem praedicavere prophetae. Et post alia: Ego et cera perfusam dilexi picturam pietate repletam. Vidi enim angelum in icona pellentem barbarorum cuneos. Vidi conculcatas barbarorum nationes, et David veraciter dicentem: Domine, in civitate tua imaginem eorum ad nihilum rediges (Psal. LXXII).

Sanctissimus patriarcha dixit: Si is qui auro pretiosius os habebat, perhibuit dicens: Ego et perfusam dilexi picturam; quid dicemus de his qui oderunt?

[Col. 0275C] Basilius sanctissimus episcopus Ancyrae dixit: Illo dicente, quia ego dilexi, quis audet effari contrarium?

Joannes reverendissimus presbyter et vicarius Orientalium pontificum dixit: Quis autem est iste angelus, nisi ille de quo scriptum est: Quia angelus Domini percussit centum octoginta millia Assyriorum in una nocte circa Jerusalem hostiliter militantia? (IV Reg. XIX.)

Nicephorus sanctissimus episcopus Dyrrachii dixit: Sed propitius nobis sit Dominus super delictis quae peccavimus [patravimus] circa sacras imagines.

Gregorius diaconus et notarius legit:


[Col. 0275D] Ex sermone sancti Gregorii Nyssae, habito Constantinopoli, de deitate Filii et Spiritus, et in Abraham, cujus initium est:

Veluti quiddam patiuntur ad multum florida prata. Et post alia: Vidi saepe in pictura imaginem passionis, et non sine lacrymis aspectum transivi, dum evidenter ars ante vultum afferret historiam. Caeterum ponitur Isaac apud ipsum altare super genu locatus, et ligatas habens manus retrorsum (Gen. XXII). At ille ascendens post tergum pueri suffragine [Gr., suffragini innixus] juncta [vincta], laeva manu comam pueri ad se reflecti, et incurvatur vultui miserabiliter ad se [Gr., ad ipsum] respicienti, et dexteram armatus gladio ad occisionem [Col. 0276A] dirigit; et tangit jam corpus gladii acie: et tunc ei fit divinitus vox prohibens opus.

Gloriosissimi principes dixerunt: Vide, quomodo doluerit [jucundatus sit] Pater noster in pictura, ita ut et lacrymaretur.

Basilius sanctissimus episcopus Ancyrae dixit: Multoties Pater legit historiam; sed forte nunquam lacrymatus est: at vero postquam picturam vidit, lacrymatus est.

Joannes reverendissimus presbyter et monachus, et vicarius Orientalium pontificum dixit: Si tali doctori pictura praestitit utilitatem et lacrymas, quanto potius indoctis et idiotis praestabit compunctionem et utilitatem?

Sancta synodus dixit: In diversis locis vidimus [Col. 0276B] Abrahae picturam, sicut Pater ait.

Theodorus sanctissimus episcopus Catanae dixit: Si sanctus Gregorius vigilans in divinis intellectibus, Abrahae historia visa, lacrymatus est, quanto magis depicta incarnata dispensatio Christi Domini nostri, qui propter nos homo factus est, videntes ad profectum et lacrymarum effusionem hortabitur?

Tarasius sanctissimus patriarcha dixit: Si vidissemus iconam crucifixum ostendentem Dominum, nonne et nos lacrymaremur?

Sancta synodus dixit: Magnifice; nam in ipsa liquido consideratur humilitatis celsitudo Dei, qui propter nos incarnatus est.

Stephanus reverendissimus diaconus et notarius ac referendarius legit:


[Col. 0276C] Sancti Cyrilli Alexandrini episcopi, ex epistola ad Acacium Scythopoleos episcopum, de apopompaeo [Capro emissario], cujus initium est:

Missis nunc a sanctitate tua nuntiis gavisus sum valde. Et post alia plurima dixit: Dicimus ergo, quod figura et umbra erat lex, et quasi quaedam pictura posita ad visionem his qui conspiciunt res. Umbrae autem artis sunt eorum qui pingunt in tabulis, principia exarationum: quibus si superinducantur colorum flores, tunc profecto picturae pulchritudo nitescet. Et post pauca: Scriptum est igitur in mundi facturae libro: Et factum est post verba haec, tentavit Deus Abraham, et dixit ad eum: Abraham, Abraham. At ille respondit: Adsum. Ait ei: Tolle filium tuum unigenitum, quem diligis, [Col. 0276D] Isaac, et vade in terram Visionis, atque offer eum ibi in holocaustum super unum montium quem monstravero tibi. Igitur Abraham de nocte consurgens, stravit asinum suum, ducens secum duos juvenes et Isaac filium suum. Cumque concidisset ligna in holocaustum, abiit ad locum quem praeceperat ei Deus. Die autem tertio, elevatis oculis, vidit locum procul, dixitque ad pueros suos: Exspectate hic cum asino; ego autem et puer illuc usque properantes, postquam adoraverimus, revertemur ad vos. Tulit quoque ligna holocausti, et imposuit super Isaac filium suum. Ipse vero portabat in manibus ignem et gladium (Gen. XXII). Et post alia: Veneruntque ad locum quem ostenderat ei Deus, in quo aedificavit [Col. 0277A] altare, et desuper ligna composuit. Cumque ligasset Isaac filium suum [Gr., pedes Isaac filii sui], posuit eum in altari super struem lignorum, extenditque manum et arripuit gladium, ut immolaret filium suum. (Ibid.) Ergo si quidam nostrum desiderat videre depictam in tabula historiam de Abraham, quomodo scilicet eum designaverit pictor [Gr., quomodo eum des. pictor]: utrumnam simul, an sigillatim gesserit quae de illo dicuntur? Siquidem nonnulli in alia atque alia specie diversis eumdem locis depingunt [Gr., Siquidem in al. atque al. sp. d. eumd. loc. depinxerit]: utputa aliquando sedentem quidem asino, assumpto puero, sequentibus famulis: aliquando autem remanente rursus asino deorsum una cum famulis onerantem Isaac, et habentem prae manibus [Col. 0277B] gladium simul et ignem. Necnon et alibi eumdem in specie iterum alia compedientem super ligna [super ligna adolescentem], et armasse gladio dexteram, ut necem inferat. Sed non alter et alter erat Abraham diversis in locis aliter atque aliter visus: sed idem ipse ubicunque semper, secundum rerum necessitatem, pictoris arte repraesentatus. Neque enim erat conveniens, imo impossibile, in uno eodemque loco videri omnia gerere quae de illo dicuntur.

Constantinus sanctissimus episcopus Constantiae Cypri dixit: En et sanctus Cyrillus consona sancto Gregorio Nysseno dicit.

Cosmas diaconus, notarius et cubuclesius legit:


De carminibus sancti Gregorii theologi, ex sermone de virtute habito, cujus initium est:



[Col. 0277C] Deum omnium auctorem primum invoco [a 1Kb] .
Et post alia:

Nec Polemon a me silentio praeteribit.
Etenim miraculum est ex illis quae oppido sunt praedicanda (Gr., praedicata)
Erat quidem prius iste non inter pudicos,
Et valde turpis voluptatum minister.
Ast cum affectu boni detentus esset,
Consiliarium inveniens (non autem habeo dicere quem)
Sive ergo sapientem aliquem, sive semet, audacter (Gr., subito)
Tantum apparuit passionibus superior,
Ut unum quoddam ponam miraculorum ejus,
Meretricem advocat quidam incontinens juvenis:
[Col. 0277D] Quae cum juxta portam venisset, ut aiunt,
In qua erat prospiciens Polemon in icona:
Hanc cum vidisset (etenim erat colenda)
Abiit confestim, et aspectu superata,
Ut viventem verecundata depictum.

Basilius sanctissimus episcopus Ancyrae dixit: Et sanctus Gregorius deiloquus Pater mirabilem retulit iconam Polemonis.

Sanctissimus patriarcha dixit: Etenim castitas ex illa patrata est: nisi enim vidisset scortum iconam Polemonis, nequaquam a stupro cessasset.

[Col. 0278A] Nicephorus sanctissimus episcopus Dyrrachii dixit: Mirabilis est imago et admiratione dignissima, quoniam potuit mulierculam liberare ab exsecrabili et turpi operatione.

Gregorius [Georgius] Deo amabilis diaconus et notarius venerabilis patriarchii legit:


Antipatri episcopi Bostrensium, ex sermone in mulierem quae fluxum sanguinis passa est, cujus initium est:

Quod prior quidem fuerit Judaeorum vocatio, Scriptura docuit. Et post alia:

Haec salutari fimbria comprehensa dicebat mulier quae fluxum sanguinis patiebatur, ut regem naturae tenens Dominum, et passionis tyrannidem edocens: perceptoque dono, statuam erexit Christo. Et quidem [Col. 0278B] divitias in modicos expenderat, sed divitiarum residua obtulit Christo.

Sanctissimus patriarcha dixit: Itaque et imaginem qui depingit, Deo illam offert, quemadmodum et mulier statuam.

Basilius sanctissimus episcopus Ancyrae dixit: Proprie dicere [ut proprie dicam], jubet, et recipit amplissime facientes imagines.

Thomas reverendissimus monachus monasterii Chenolacci dixit: Librum beati Asterii affero, et offero sanctae synodo: et ut jubetis.

Sancta synodus dixit: Legatur.

Et accipiens Constantinus Deo amabilis diaconus et notarius legit:


[Col. 0278C] Beati Asterii episcopi Amasiae relatio in Euphemiam martyrem.

Pridem, o viri, Demosthenem habebam in manibus illum optimum, et Demosthenis illa, ubi Aeschinem amaris immittit [Gr., impetit] cogitationibus. Retardatus vero sermone, et densus intelligentia, quietem deprecatus sum, et ambulacrum [Gr., quiete egebam et ambulatione], quo mihi solveretur pusillum animae dolor: et procedens de habitaculo, pauxillum cum notis comitatus in forum, illinc ad Dei templum profectus sum, oraturus in vocatione. Cum autem et hoc consecutus, in obscuro porticus domorum incederem, vidi illic picturam quamdam, et me in summitatem visio tulit [cepit]: ut Euphranoris autem diceres esse diligentiam artificii, vel [Col. 0278D] cujusque illorum veterum, qui sculptibilem Junonem in magnitudinem, cum modica esset, erigentes, etiam tabulas animatas operabantur [Gr., qui picturae plurimum dignitatis conciliarum] [b 9Kb] . Veni ergo, si velis (etenim nunc vacatio narrationis est) edisseram tibi scripturam. Neque enim magis prava quam pictores, nos utique musarum pueri habemus remedia [pharmaca]. Mulier quaedam virgo sacra et incorrupta, Deo pudicitiam vovens, Euphemiam vocant eam. Cum autem tyrannus aliquando pie viventes persequeretur, nimis alacriter mortis elegit periculum. At vero cives et communicatores religionis, [Col. 0279A] pro qua obiit, utpote virilem et sacram virginem admirantes, juxta sacrarium theca constructa, et posito loculo, honores ei concelebrant, et annuam festivitatem [communem et publicam celebritatem], novum et publicum facientes commercium. Ergo alii quidem Dei mysteriorum sacri disputatores hierophantae verbo quoque memoriam semper honorant, et qualiter consummaverit sufferentiae certamen, diligenter eos qui simul adsunt, edocent. Pictor autem pie agens, et ipse per artem pro viribus totam historiam ejus designans in sindone, juxta thecam sacram posuit visionem. Habet autem ita se illud amabile artificium. Excelsus super thronum stabilis est judex, amare ac maligne aspiciens in virginem. Irascitur enim quando vult ars etiam in inanimatis materiis. Adsunt autem satellites [Col. 0279B] principatus, et milites multi: quorum alii quidem monumentorum descriptores libros ferunt et codicillos: quorum alter a cera manu suspensa [Gr. add. iracunde] aspicit ad eam quae judicabatur, totam inclinans faciem, veluti jubens magis [clarius] loquendum, ne laborans circa auditum, mendosa scribat ac reprehensibilia. Stabat autem virgo in aquilo indumento ac veste philosophiam designans; et ut visum est pictori, etiam vultu urbano: ut vero mihi videtur, anima virtutibus decorata. Ducunt autem ad principem duo milites, unus quidem illam ante trahens, alter autem post tergum urgens virginis temperatum pudore atque constantia morem. Etenim innuit quidem in terram, ut erubescens a [Col. 0279C] vultibus marium. Stabat autem nequaquam perculsa, nihilque passa penes agonem timendum [timidum]. Cumque ego alios interim laudarem pictores, quando intuitus sum illius mulieris Colchidis opus: quae filiis cum esset gladium illatura, misericordia et furore dividit faciem. Et unus quidem oculorum insinuat iram, alter vero matrem indicat parcentem et trementem. Nunc autem miraculum ab illa cogitatione ad hanc commutavi scripturam: et vehementer admiror artificem, quoniam magis miscuit colorum morem, et reverentiam simul et virilitatem temperans, affectiones per naturam repugnantes. Procedente vero anterius imitatione, carnifices quidam in tunicis parvis nudi jam veniebant ab opere [jam aggrediebantur opus]. Et quidam apprehenso [Col. 0279D] quidem capite, inclinans post tergum, praebebat alteri praeparatam ad supplicium virginis personam [faciem]: quidam vero astans incidebat dentes: malleus autem et terebra supplicii organa apparent. Praeterea lacrymor hinc, et mihi passio intercidit sermonem: sanguinis enim guttas sic evidenter supercoloravit pictor, ut diceres has labia veraciter distillasse, et lamentatus abires. Ad vincula post haec, et iterum virgo venerabilis in fulvis vestibus, sed et sola extendens manus in coelum, et invocans Deum procuratorem inter atrocia. Cui oranti apparet super caput signum, quod nunc lex est Christianis adorare atque praescribere: quodque indicium autumo fuisse passionis, quae illam exspectabat. [Col. 0280A] Mox ergo et post modicum, ignem alibi validum pictor succendit, rubeo colore hinc et inde rutilanti corpoream faciens flammam: statuitque in medio illam, manus quidem ad coelos expandentem, molestiam vero nullam in facie demonstrantem, sed e contrario gaudentem, quoniam ad incorpoream et beatam vitam abibat. Usque huc et pictor statuit manum, et ego sermonem. Tempus autem tibi est et eam, si volueris, picturam perficere, ut perspicias subtiliter, nisi [si non] multum post narrationem venimus.

Gloriosissimi judices dixerunt: Pia igitur est ars pictorum, et non ut eam quidam insipienter vituperant: ipse quippe Pater pictorem pie agere asseruit.

Constantinus sanctissimus episcopus Constantiae [Col. 0280B] Cypri dixit: Sed et sacrum illud monumentum appellat. Et theologus venerabilem imaginem, et Chrysostomus sanctam appellat; at vero Pater qui lectus est, sacram. Et quid ulterius ad haec potest aliquis contradicere?

Theodorus sanctissimus episcopus Myrensium dixit: Audientes universi patrum nostrorum magisteria, compuncti sumus anima, et praeteritos annos deflemus. Sed gratias agimus Deo, quia per doctrinas patrum nostrorum venimus ad agnitionem veritatis.

Theodosius sanctissimus episcopus Amorii dixit: Sacratissime et Deo honorabilis domine, nos et tota sancta synodus audientes sanctorum patrum nostrorum [Col. 0280C] magisteria de sacris imaginibus, credimus, et confitemur, et sacras et sanctas eas vocamus: et qui ita non dixerit, sit anathema.

Sancta synodus dixit: Sit anathema!

Nicephorus sanctissimus episcopus Dyrrachii dixit: Semper bonus pictor per artem res exhibet, quemadmodum et is qui martyris Euphemiae imaginem designavit: propter quod et in his doctor picturae artem collaudat.

Constantinus sanctissimus episcopus Constantiae Cypri dixit: Utique dicendo: Laudabam quidem ego primitus quae erant Colchidis, usque dum veni ad imaginem martyris.

Sancta synodus dixit: Et haec contemplatus, et perculsus.

[Col. 0280D] Basilius sanctissimus episcopus Ancyrae dixit: Et Pater qui lectus est, ea passus est, quae sanctissimus Gregorius [Nyssenus]: ambo enim in imaginibus lacrymati sunt.

Tarasius sanctissimus patriarcha dixit: Praecipit Pater, et licentiam dat in fine sermonis volenti depingere certatorum martyrum narrationem; ait enim: Tempus autem tibi est, et eam si volueris picturam perficere: ut perspicias subtiliter, nisi multum post narrationem venimus.

Joannes Deo amabilis presbyter, et locum retinens apostolicarum sedium Orientis, dixit: Itaque major est imago sermone: et hoc Dei providentia factum est propter idiotas homines.

[Col. 0281A] Constantinus sanctissimus episcopus Constantiae Cypri dixit: Si sanctis viris talem compunctionem fecerunt sacrae imagines, quanto magis nobis?

Theodorus sanctissimus episcopus Myrensium dixit: Patribus nostris talia dicentibus, non habemus quod dicamus.

Joannes Deo amabilis presbyter et locum retinens apostolicarum sedium Orientis, dixit: Non adversantur pictores Scripturis, sed quidquid Scriptura dicit, id demonstrant; ita ut assertores sint eorum quae scripta sunt.

Theodosius sanctissimus episcopus Amorii dixit: Divinus Apostolus edocet dicens: Quaecunque scripta sunt, ad nostram doctrinam scripta sunt (Rom. XV). Ipsae itaque sanctae atque colendae imagines et picturae, [Col. 0281B] tam quae in musivis, quam quae in materiali scriptione fiunt, ad nostram [Gr., et materiales efformationes, atque musiva, ad nostram] doctrinam et aemulationem et formam sunt, et scriptae consistunt; ut et nos eamdem formam et agonem ostendamus circa Deum: quatenus et nos quoque dignos statione ac portione ipsorum, et cohaeredes faciat regni sui.

Theodorus sanctissimus episcopus Catanae dixit: Beatus et deifer doctor Asterius, sicut stella clarissima, omnium nostrum corda illustravit. Itaque non extra consequentiam catholica Ecclesia suscepit sacras et venerabiles iconas, sed apte sanctorum patrum nostrorum doctrinas secuta.

Gregorius Deo amabilis diaconus sanctae magnae [Col. 0281C] Ecclesiae laudabilium Apostolorum legit:


De martyrio sancti Anastasii martyris Persae, cujus initium est:

Unigenitus Filius et Verbum Dei, per quem omnia facta sunt. Et post alia: Cum autem abundasset in eo desiderium, ut illuminaretur, rogabat multum praedictum virum, ut dignus efficeretur gratia sancti baptismatis. At ille trepidans propter Persarum metum, ne periclitaretur, differebat eum. Verumtamen cum illo ibat ad ecclesias, et orabat, et picturas sanctorum martyrum aspiciebat, et sciscitabatur ab eo, quaenam haec essent. Et audiens ab eo sanctorum miracula, et dura tormenta quae illis a tyrannis illata fuerant, et super hominem tolerantiam, mirabatur [Col. 0281D] et stupefiebat. Manens ergo tempore pauco apud praedictum Christo dilectum virum, optimum sumit in anima desiderium, ut Hierosolymam perveniret, et ibi fieret sancto baptismate dignus.

Theodorus sanctissimus episcopus Myrensium dixit: Apparet, quia venerabilium imaginum traditio solemnis [legitima] est.

Euthymius reverendissimus diaconus et monachus, pro Deo amabili episcopo Gothiae [Gr., notarius rever. episcopi Gothiae], legit:


Ex miraculis sancti Anastasii martyris, quorum initium est:

Miraculorum relationem proponere volo. Et post [Col. 0282A] pauca: Eia nunc et ea quae apud Caesariam Palaestinae a sancto facta sunt, secundum quod possibile fuerit, enarremus. Cum appropinquasset sanctae civitati almum cadaver, notum factum universae civitati, et laetitia magna repleti sunt omnes. Et surgentes, sacraque ligna percutientes [a 1Kb] congregaverunt semetipsos in venerabilissimo templo Dei Genitricis, quod dicitur Novae. Et deinde cum crucibus et litania obviam venerunt sancto lipsano, cum glorificatione gaudentes et exsultantes: et quasi reflorentes, imo recreati in praesentia martyris a paucitate fidei quae erat in illis, et aliarum nequitiarum mortificatione, magnam acceperunt consolationem. Orantibus autem illis, et deosculantibus, et se circa tumulum volutantibus, atque debitum praemium recompensantibus [Col. 0282B] lipsano ac memoriae sancti hujus, mulier quaedam quae quasi ex claris erat Caesariensium (si ita oporteat dici, et non magis aliter quemadmodum res ipsae manifestarunt) nomine quidem Arete, id est virtus, sed moribus virtuti omnino contraria, in diffidentiam versa dicebat: Ego lipsanum a Perside veniens non adoro. O miseram et sine intellectu animam, quae non audivit infelix sacratissimum psalmistam David increpantem flagitiosorum audaciam, ac dicentem: Cohibe linguam tuam a malo, et labia tua ne loquantur dolum! (Psal. XXXIII.) Quid ergo Deus, qui glorificat glorificantes se, facit in ea, consequenter ego dicam. Ingresso civitatem sancto lipsano, communiter consiliati cives ejusdem urbis coeperunt construere oratorium sancto juxta [Col. 0282C] Tetrapylum, quod erat in medio civitatis. Statuerunt autem et imaginem ejus ibidem. Cum autem adhuc aedificaretur, astans martyr infelici illi in somnis in habitu monachi, dixit ei: Lumbos tuos doles? Illa vero ad eum: Non, domine; nihil mali habeo, sana sum: et una cum sermone expergefacta, et sentiens in se validum cecidisse dolorem, coepit clamare, gemere, ac indesinenter affligi; ita ut non posset omnino respirare, importabilia patiens, ut vacationem agens reputaret secum, et requireret, quinam esset, et ex qua causa tam subitaneus dolor, qui sibi foret illatus. Sed in his consummavit dies quatuor. Quinta vero die illucescente vidit astantem sibi sanctum, atque dicentem: Descende ad Tetrapylum, et roga sanctum Anastasium, [Col. 0282D] et sanaberis. At illa surgens, et in memoriam veniens improborum sermonum suorum quos locuta est adversus caput suum, advocatis pueris suis, ait eis: Tollite me, tollite me, ut eamus ad Tetrapylum sancti Anastasii; novi enim et nunc edocta, etiam a Perside veniens lipsanum adorare et honorare, et quae Deus mundavit, non communicare, id est, commune dicere [seu potius, ducere]. Levantes ergo eam pueri ejus in phorio, id est portatorio, pergebant. Cumque appropinquarent loco, illa de longe attollens oculum, et videns sancti imaginem, coepit magna voce cum effusione lacrymarum clamare: Iste est in veritate, quem vidi in somnis praedicentem [Col. 0283A] mihi de malis quae me obtinent. Et cum se projecisset supra pavimentum, et plorasset multum, placato sancto erecta est sana. Et quae paulo ante ab aliis portabatur, et in extremis posita periclitabatur, propriis pedibus ambulans abiit domum suam, concorditer cum caeteris laudans et glorificans Deum, et magnificans martyrem.

Petrus et Petrus, Deo amabiles presbyteri et vicarii Adriani papae senioris Romae, dixerunt: Haec imago sancti Anastasii usque in hodiernum diem est Romae in monasterio ipsius cum pretioso ejus capite.

Joannes sanctissimus episcopus Tauromeniae dixit: Verum dixere honorabilissimi vicarii, quoniam et in Sicilia fuit mulier daemonium patiens: et Romae posita, per praedictam sacratissimam imaginem sana [Col. 0283B] effecta est.

Joannes Deo amabilis presbyter, monachus et vicarius Orientalium pontificum dixit: Ad ea quae dicta sunt ostensum est ex his quae lecta sunt, quia et imagines sanctorum miracula operantur, et sanitates perficiunt.

Petrus sanctissimus episcopus Nicomediae dixit: Librum defero sancti Athanasii, et sanctae synodo offero ad legendum.

Sancta synodus dixit: Legatur.

Et accipiens Stephanus diaconus et notarius legit:


[Col. 0283C] Sermo sanctae memoriae Patris nostri Athanasii de imagine Domini nostri Jesu Christi veri Dei nostri, facto miraculo in civitate Beryto.

Sustollite oculos mentis vestrae, et videte novum miraculum hoc quod factum est nunc. In infinitam admirationem Dei aspicite, et date ei gloriam. Contemplamini ineffabilem misericordiam ejus, et magnitudinem dispensationis ejus; atque lamentum cum laetitia sumite. In Deo quidem nihil extraneum. Deus enim cum sit, omnia potest. Quia vero in diebus nostris et in nobis factum est, expavescet omne cor audientium. Vere expavit coelum in eo quod temere factum est. Conturbatae sunt abyssi, et sol obtenebratus est, et luna, et stellae similiter super hoc quod patratum est. Sed iterum laetatae sunt in eo quod a Domino dispensatum est, omnes coelorum virtutes. Audite, et admiramini quod factum est in [Col. 0283D] diebus nostris intelligentes intelligite, et aurem vestram inclinate, foras quod cordis [et quidem ante exteriorem aurem, quae cordis] est porrigite, et audite. Civitas est Berytus vocata, in finibus Tyri et Sidonis sita, Antiochiae subdita. In hac civitate Beryto multitudines erant copiosae Judaeorum. Porro juxta synagogam ipsorum, quae valde esse magna videbatur, Christianus quidam accepit ad pensionem cellulam a quodam, in qua habitans, contra accubitum suum fixit imaginem Domini nostri Jesu Christi [Gr., in tabula] honeste depictam, et integrae staturae habentem Dominum nostrum Jesum Christum. Transacto autem modico tempore, perquisivit mansionem majorem ille Christianus, quemadmodum et indigebat. [Col. 0284A] Hoc autem Domini nostri Jesu Christi gratia dispensavit, ut credo, qui vult omnes homines salvos fieri, et ad agnitionem veritatis venire (I Tim. II); ostendens miracula sua se colentibus, et omnibus in se credentibus, in redargutionem impiorum, et stabilitatem fidelium. Quaesivit ergo Christianus, ut dixi, majorem domum, et invenit in quodam loco civitatis, et transtulit se illuc a domo quae erat juxta synagogam Judaeorum: et sublatis omnibus suis, per oblivionem (dispensatione tamen Dei) imaginem Domini dimisit oblivioni, ut praefatus sum, traditam. Quidam vero Judaeus accepit domum illam ad pensionem, in qua imago Domini stabat. Intromissis autem omnibus suis permanebat in domo, minime contemplatus iconam Domini, quod staret illic. Neque enim consideravit locum illum, sed ingressus [Col. 0284B] manebat. Quadam vero die invitavit Judaeus unum ex contribulibus suis ad prandium et cum pranderent, elevatis oculis Judaeus qui invitatus fuerat, vidit iconam Domini nostri Jesu Christi; et dicit ei qui se invitaverat: Tu cum sis Judaeus, quomodo imaginem hujusmodi habes? Convicia plurima quoque et nefanda emittens adversus Dominum, quae non audeo scribere (absit) quae dixit contra Salvatorem is qui fuerat invitatus. Tunc is qui invitaverat, videns imaginem Domini, rationem reddidit invitato Judaeo, dicens: Quia usque in praesens non vidi hanc imaginem: et siluit invitatus. Abiit autem ad summos sacerdotes suos, et accusat Judaeum qui in domo manebat, in qua imago Domini erat, dicens, quia [Col. 0284C] ille imaginem habet Nazareni videlicet in domo sua. Qui audientes dixerunt: Si potes hoc ostendere. At ille affirmavit, quia ego ostendam hoc in domo ejus. Illi vero repleti furore vespere quidem siluerunt. Mane vero facto, summi sacerdotes eorum atque presbyteri, assumpto eo qui Judaeo detraxerat, et turba multa gentis suae, pergunt ad domum Judaei, in qua imago Domini stabat. Pervenientes autem ad locum summi sacerdotes insiluerunt, et seniores, cum eo qui indicaverat, et vident imaginem Domini stantem. Tunc vehementer irati, Judaeum quidem qui habitabat in domo illa, extra synagogam facientes, expulerunt; imaginem vero Domini nostri Jesu Christi deponentes, dixerunt: Quia sicut patres nostri illuserunt ei aliquando, ita et nos illudamus illi. Tunc [Col. 0284D] coeperunt conspuere in faciem sanctae imaginis Domini, et dare alapas coram his qui convenerant, hinc et inde imaginem Domini in faciem percutientes, atque dicentes: Quaecunque fecerunt ei patres nostri, omnia faciamus et nos imagini ejus. Et dicunt: Audivimus quia illuserunt ei; et hoc ipsum nos faciamus. Infinitis ergo ludibriis illuserunt iconam Domini, quae nos neque dicere audemus. Deinde dicunt: Audivimus, quia clavis infixerunt manus ejus et pedes: hoc et nos etiam faciamus ei; tunc in manus et pedes imaginis Domini infixerunt clavos. Iterum saevientes dixerunt: Audivimus, quia aceto et felle potaverunt eum cum spongia: faciamus ei et nos; et fecerunt apponentes ad os imaginis Domini [Col. 0285A] spongiam aceto plenam. Rursus dicunt: Didicimus, quia calamo percusserunt caput ejus patres nostri: id ipsum et nos faciamus; et accipientes calamum, percutiebant caput Domini. Caeterum novissime dicunt: Ut liquidius edocemur, quia lancea latus ejus aperuerunt, nihil praetermittamus, sed addamus et hoc; et facientes deferri lanceam, praeceperunt cuidam suorum tollere lanceam, et percutere contra latus imaginis Domini. Mox ergo emanavit multitudo sanguinis et aquae ab ea. Christe, gloria tibi: incomprehensibilis, gloria tibi: quis sicut tu, Deus? quis praeter te, Deus, faciens terribilia et obstupescenda? O miraculum Salvatoris nostri majestatis! Horruerunt veraciter et jam super hoc supernae virtutes tuae. O quantus es, Domine, ad humilitatem [Col. 0285B] [Gr., humanitatem]! o quantus ad longanimitatem! o quantus es in misericordia! Prius enim propter nos et propter salutem nostram, cum esses sine carne, incarnatus ex Virgine Maria, crucifixus es in illa carne, cum esses ipse impassibilis deitate. Nunc vero iterum in imagine crucifixus es, Domine, in redargutionem impiorum et omnium incredulorum, atque stabilitatem eorum qui veraciter in te credunt. Sed gloria tibi, Domine, qui solus omnia potes, una cum benedicto Deo nostro et Patre, atque cum Spiritu sancto. Amen. Vos autem, o filii, audite reliqua, quae dispensata sunt ab eodem Domino: ipsius enim erat permissio. Denique postquam percussum est lancea latus ejusdem imaginis Domini, et emanavit sanguis et [Col. 0285C] aqua, ut superius dictum est, dicunt summi sacerdotes eorum et seniores: Quoniam susurrant colentes eum, quod sanitates multas fecerit, sumamus ergo sanguinem hunc et aquam, et deferamus ad synagogam, et colligamus omnes qui male habent in populo et ungamus eos ex illo, et videamus si vera sunt quae dicuntur. Tunc afferentes lateri iconae Domini vas secundum locum imaginis percussionis lanceae, unde exivit sanguis et aqua, repleverunt ampullam ad locum jugulationis lanceae: et inferentes, illudebant: ut injuriis appeterent, sicut putabant, coram omnibus universorum Dominum. Et collectis omnibus qui male habebant, ante omnes paralyticum, quem a nativitate noverant, adducentes unxerunt: et statim saliit, et exsiliit sanus [Col. 0285D] homo penitus. Deinde caecos adduxerunt, qui et ipsi visum receperunt. Daemonium vero patientes [Gr. add. innumeri] mox emundati sunt. Turbatio quoque magna et infinita per totam civitatem effecta est, cunctis confluentibus propter infinita miracula. Commotae autem sunt omnes multitudines Judaeorum: plures enim civitatem habitabant. Currebant ergo ferentes eos quos in domibus suis habebant, quotquot habebant languentes, aut paralyticos [Gr. add. aut claudos], aut debiles, aut aridos, aut leprosos, omnes cucurrerunt: ita ut neque synagoga eorum, licet magna fuerit, caperet illos, neque locus multitudine infiniti populi propter miracula concurrente. Omnes autem principes sacerdotum ac [Col. 0286A] seniores, et populus Judaeorum, virorum, puerorum, et mulierum crediderunt in Dominum Jesum Christum, clamantes: Gloria tibi, Christe, quem patres nostri crucifixerunt, qui et a nobis nunc crucifixus es in imagine tua. Gloria tibi, Fili Dei, qui tanta fecisti miracula: tibi credimus: propitius nobis esto, et suscipe nos. Haec clamabant lugentes omnes, et voces emittebantur, et miracula perficiebantur, summis sacerdotibus ungentibus, et cunctis curatis et vivificatis. Postquam autem omnes sanati sunt, confestim ad episcopum sanctissimae constitutae illic ecclesiae, qui jam quae fuerant facta didicerat, multitudines currebant clamantes: Unus Deus Pater, unus Deus Filius, et ipse unigenitus: unus Christus, quem patres nostri crucifixerunt. [Col. 0286B] Ipsum Deum novimus, huic nos credimus. Multis itaque laudibus glorificantes Deum, imaginemque archiepiscopo demonstrantes, et annuntiantes quae fecerant imagini Domini, qualiter et sanguis et aqua exierunt ex latere imaginis, necnon et infinita miracula quae facta sunt; ita omnes multitudines, ut sancto baptismate digni fierent, supplicabant. Quos episcopus una cum clero suo assumptos [Gr. add. et initiatos], omnes baptizavit per multos dies, et synagogam eorum ecclesiam Salvatori nostro Christo dicavit. Illis autem rogantibus, etiam caeteras synagogas eorum martyria fecit: et sic gaudium magnum factum est in civitate illa, non solum corporibus sanatis et vivificatis, sed et tot animabus in vitam a mortuis redeuntibus aeternam. Haec agnoscens ego [Col. 0286C] festinavi indicare vobis, fratres amantissimi, ad utilitatem animarum vestrarum: ut cognoscentes et in hoc Dei et Salvatoris nostri Jesu Christi virtutem, plus aliquid in fide ipsius confirmemini, et exsultetis super magnalibus ejus, quae nunc etiam operatus est. Date ergo ipsi gloriam cum laetitia in compunctione et lamento, gaudentes et gratias agentes, quia sua nos fide, et sua fecit agnitione dignos [in Christo Jesu Domino nostro], cum quo et Patri una cum Spiritu sancto gloria nunc et semper et in saecula saeculorum. Amen.

Constantinus sanctissimus episcopus Constantiae Cypri dixit: En et is qui ab immortalitate cognominatus est, totam sanctam synodum hanc fecit compungi et lacrymari: quoniam non solum venerandas [Col. 0286D] esse cognovit, verum etiam maximas gerere sanitates.

Tarasius sanctissimus patriarcha dixit: Sed ne quis dicat cur illae iconae, quae apud nos sunt, miracula minime faciunt? Ad quem respondemus Quia, sicut Apostolus ait (I Cor. XIV), signa infidelibus, non fidelibus data sunt. Nam qui ad imaginem accedebant, infideles erant: propterea signum fecit Deus per imaginem, ut illos traheret ad fidem nostram Christianorum. Generatio enim mala et adultera signum quaerit, et signum non dabitur ei (Matth. XII).

Theodorus Deo amabilis diaconus et notarius legit:


[Col. 0287A] Ex epistola beati Nili ad Heliodorum silentiarium.

Per ea quae per singula loca et in diversis temporibus quotidie fiunt miracula, Dominus hos quidem qui modicae sunt fidei, necnon et infideles ad stabilitatem fidei invitat: fidelium vero fidem, imo et spem crescere facit, et gravem et immobilem demonstrat prudentiam [sensum]. Et volo tibi quid unum ex denis millibus Platonis nostri tropaea reportantis et martyris modo narrare: qui non solum in patria nostra, sed in omni civitate ac regione paratissime gratiam donat, et ostendit his qui Deum per eum postulant, admirabilem fortitudinem. In monte quippe qui vocatur Sina, ubi Moyses a Deo legem accepit, monachis habitantibus [Col. 0287B] indigenis et peregrinis, unus quidam virorum genere Galata una cum proprio filio singularem [monasticam] amplexus vitam degebat, continentiae certamina transigens multo tempore in deserto. Et ecce quadam die repente quidam in praedicto monte religione barbari [Gr., pagani] et detestabiles irruentes comprehendunt eos, qui in promptu ex his et impraesentiarum inventi sunt monachi una cum filio senis Galatae, et in captivitatem ducunt. Quos et ligantes post tergum, multas transeunt mansiones desertas, jejunos et nudos minantes eos, nec calciatos penitus aliquo calciamento, per illa inaquosa et asperrima, et nullius consolationis loca, vi et necessitate circumeuntes, et infinito pavore detentos. Solus autem in quodam abdito specu [Col. 0287C] occultatus senior luctu tabefiebat, non ferens privationem Deo amabilis filii: et Dominum flagitabat Christum per Platonem compatriotam martyrem, ut incurvaretur ad miserationes. Id ipsum autem et filius per eumdem sanctissimum martyrem rogabat Deum in captivitate vinctus, ut sui misereri, et miraculum facere dignaretur. Utroque autem exaudito, patre scilicet in spelunca montis, et filio in captivitate, ecce subito martyr Plato noster astat super equum apparens, trahensque alterum equum opportunum [vacuum], manifestatur puero vigilanti, et hunc agnoscenti ex eo, quod saepe videret sancti characterem in imaginibus: et statim jubet eum de medio cunctorum exsurgere, et accipere equum, et insidere. Et confestim more araneae vincula dissoluta [Col. 0287D] sunt; et solus ipse liberatus per invocationem, nutu Dei surgens, insedit equo, et sequitur ducentem se sanctum martyrem constans et gaudens. Compendiose autem et acute [celeriter] ambo, sanctus scilicet Plato, et novitius monachus, quemadmodum pennati perveniunt ad habitaculum senis orantis atque lugentis: et restituens salvum victoriosissimus martyr corde dolenti patri desiderabilem filium, disparet. Itaque in omni loco his qui per eos invocant Deum, omnes res mirandas et gloriosas Domini Christi memorabiles et inclyti athletae perficere valent. Porro haec tibi scripsi, ut amico martyrum existenti, et nunquam aliquando satietatem memoriae beatorum martyrum accipienti.

[Col. 0288A] Sancta synodus dixit: Ostensum est, quia per imaginem martyris, quae sibi ante fuerat cognita, agnovit eum astantem, cum salvare illum venit.

Theodorus sanctissimus episcopus Myrorum dixit Quia et ego praeostensae historiae similia passus sum. Nam cum injuriam paterer a quibusdam principalibus manibus, dixit mihi archidiaconus meus, vir religiosus ac timens Deum: Quia vidi patriarcham in visione dicentem, quia ascendat ad nos metropolita, et omnes res ejus dispensabuntur, ut expedit ei. Interrogavi ergo ego archidiaconum, dicens: Quali forma apparuit tibi patriarcha? et respondit mihi: Quia rubicundus facie, et senili coma. Aio ego ei: Quia patriarcha non est talis visionis [formae], sed vestis habet sancti Nicolai imaginem: et bene asseris. [Col. 0288B] Nam hujusmodi formae est, quem vidisti. At ille respondit mihi, quia etiam talis revera formae vidi virum, qui haec mihi locutus est. Ex hoc ergo cognovi, quod sanctus Nicolaus ei apparuerit, per similitudinem, quae in icona erat. Mox ergo credens verbo, ascendi ad Deo conservandam regiam urbem: et omnia negotia mea, quae meo pertinebant episcopio, facta sunt apta.

Thomas reverendissimus presbyter et locum retinens Orientalium pontificum dixit: Susurrant quidam de sancto Nilo, quia contra iconas scripserit; et ideo prae manibus habeo librum ejusdem Patris: et si jubetis legatur.

Sancta synodus dixit: Legatur.

Cosmas Deo amabilis diaconus et cubuclesius [Col. 0288C] legit:


Ejusdem sancti Patris Nili ad Olympiodorum praefectum.

Scribis mihi, si putas, decorum sit tibi exstructuro templum maximum ad honorem tam sanctorum martyrum, quam Christi, quem ipsi per certamina et dolores ac sudores testificati sunt, vel imagines etiam ponere in sacrario, et variis animalium bestiis [venationibus] parietes implere a dextris et a sinistris: ita ut videantur in terra quidem extensa lina, et lepores, et caprae, et caetera animalia fugere: porro illi capere festinantes cum catellis alacriter insequi: in mari vero laxari retia, et omne genus piscium capi, et ad aridam piscatoriis manibus ferri: [Col. 0288D] insuper et gypso fingi omnes species, et ostendi ad desiderium oculorum in domo Dei: sed et in communi domo mille cruces infigi, et picturas volucrum ac jumentorum, et repentium, ac diversorum germinum fieri. Ego ad ea quae scripta sunt, dixerim; quia nimirum infantium est, et parvulos decet his, quae praedicta sunt, seducere fidelium oculum: firmi vero et virilis sensus proprium est, in sacrario quidem ad orientem divini templi unam et solam crucem formare. Per unam enim et salutarem crucem salvatur hujusmodi genus, et desperatis quidem spes ubique praedicatur: historiis autem Veteris et Novi Testamenti replere hinc et inde manu optimi pictoris templum sanctorum, quatenus qui nesciunt litteras, neque [Col. 0289A] possunt legere divinas Scripturas, contemplatione picturae memoriam sumunt fortis facti eorum qui vero Deo proprie servierunt, et ad aemulationem erigantur gloriosarum et memorabilium actionum, pro eo quod terram pro coelo commutaverint, quae non videntur visibilibus praeponentes. Porro in communi domo multis ac diversis domunculis insignita, sufficere unicuique mansiunculae infixam pretiosam crucem, et superflua dimitti necessarium aestimo. Sit autem contenta prolixis orationibus; et indubitabili fide ac eleemosynis, humiliationibus et spe ad Deum perenni, et divinorum verborum meditationibus, et compassione contribulibus, et humanitate famulis attributa, omnibusque mandatis Domini nostri Jesu Christi circumvallare se, et conjugem [Col. 0289B] suam, ac filios, et totam substantiam circumtegere et ornare atque munire, admoneo et rogo.

Theodorus sanctissimus episcopus Myrensium dixit: Epistola haec primitus lecta est, cum esset depravata, perdidit [Gr., Epistola haec quae lecta est, depravata pridem perdidit, etc.] et seduxit nos: putabamus enim simplicem esse illam et absque insidiis.

Sanctissimi episcopi dixerunt: Nos si audissemus tunc quod dicit Pater, quia hinc et inde pinge domum veteribus et novis narrationibus, non in vanitatem versi credidissemus. Ipsi enim pro eo quod dixit, hinc et inde pinge, dealba posuerunt: quod nos fortiter decipiebat.

Petrus, et Petrus Deo amabiles presbyteri et vicarii [Col. 0289C] Adriani papae senioris Romae, dixerunt: Tale quid et divae memoriae Constantinus Magnus imperator olim fecit: aedificato enim templo Salvatoris Romae, in duobus parietibus templi historias veteres et novas designavit, hinc Adam de paradiso exeuntem, et inde latronem in paradisum intrantem figurans: et reliqua.

Tarasius sanctissimus patriarcha dixit: Si veraces erant prisci Christianos calumniantium propugnatores, cur ipsum librum sancti Nili non ostenderunt in collegio suo ad satisfactionem omnium? Dicant ergo reverendissimi episcopi qui pseudosyllogo interfuerunt, Gregorius Neocaesariae, et Theodorus Amorii, si protulerunt libros tunc in concilio.

[Col. 0289D] Gregorius et Theodorus Deo amabiles episcopi dixerunt: Nequaquam, domine; sed pro libris pittacia nobis ostenderunt et ex eis decipiebant nos.

Euthymius sanctissimus episcopus Sardis dixit: Et quomodo vos cum essetis summi sacerdotes, non requisistis integra testimonia ex codicibus?

Gregorius sanctissimus episcopus Neocaesariae dixit: Crede, frater, non nobis erat curae, neque studium inde habuimus; sed ut scriptum est, obscuratum [Col. 0290A] est insipiens cor nostrum: et dicentes nos esse sapientes, stulti facti sumus (Rom. I).

Theodorus sanctissimus episcopus Myrensium dixit: Plane et nos ipsos illa pittacia perdiderunt, quae vos attulistis. Novit enim Deus, quia hoc testimonium sancti Nili non positum, ut fuerat editum, obcaecavit nos, praecipue meipsum: sed nunc integrum lectum convertit et emendavit, et salvavit nos.

Constantinus sanctissimus episcopus Constantiae Cypri dixit: Quoniam adest alius liber aequalis formae, legatur.

Et sumens Constantinus diaconus et notarius venerabilis patriarchii, legit alterum librum habentem praescriptam epistolam ejusdem Nili.

[Col. 0290B] Constantinus sanctissimus episcopus Constantiae Cypri dixit: Ecce ostensum est liquido, quia ipse sanctus et egregius Pater Nilus sanctas iconas suscipiebat. Accusatus est autem a pseudosyllogo illo, quod contra iconas locutus fuerit. Unde miseri non solum Christianorum calumniatores, sed et sanctorum calumniatores existunt, et parricidae, accusantes falso sacratissimos Patres.

Euthymius sanctissimus episcopus Sardis dixit: Librum sancti confessoris Maximi habeo prae manibus, et offero eum ad legendum.

Et accipiens Constantinus diaconus et notarius venerabilis patriarchii, legit:


Ex his dogmatibus, quae mota sunt inter sanctae memoriae Maximum, et Theodosium episcopum Caesariae [Col. 0290C] Bithyniae, et consules qui cum ipso erant; cujus initium est.

Quae mota sunt de immaculata fide nostra Christianorum. Et post alia: Domini, postquam placuit hoc fieri, exitus fiat eorum quae praedicantur [placuerunt]: et quo vultis, sequor vos. Et in his surrexerunt omnes cum gaudio et lacrymis, et miserunt metanoeam [a 1Kb] , et oratio facta est: et unusquisque ipsorum sancta Evangelia, et pretiosam crucem, et iconam Dei et Salvatoris nostri Jesu Christi, et dominae nostrae quae eum genuit, sanctissimae Dei Genitricis, salutaverunt, ponentes et proprias manus in confirmationem eorum quae dicta fuerant. Et paulo post: Conversus ergo ad episcopum abbas Maximus, cum lacrymis dixit ei: Domine magne, [Col. 0290D] diem judicii exspectamus omnes: nosti quae signata et placita sunt super sanctis Evangeliis, et vivifica cruce, et imagine Dei et Salvatoris nostri, ac sanctissimae et semper Virginis matris ejus, quae peperit eum.

Constantinus sanctissimus episcopus Constantiae Cypri dixit: Salutaverunt, hic pro adoratione Pater assumpsit, quoniam sanctum Evangelium et vivificam crucem adoravit; cum quibus etiam colendas imagines Salvatoris et ejus immaculatae Matris.

[Col. 0291A] Tarasius sanctissimus patriarcha dixit: ConNumerantur cum sanctis vasis honorabiles imagines.

Sancta synodus dixit: Manifestum est.

Sanctissimi episcopi Siciliae insulae dixerunt: ut sancta cum sanctis connumeruntur.

Petrus sanctissimus episcopus Nicomediae dixit: Habemus et nos eumdem librum sancti Maximi; et si jubetis, relegantur quae praedicta sunt.

Cosmas diaconus et cubuclesius sumens, legit praescriptum sancti Maximi testimonium.

Tarasius sanctissimus patriarcha dixit: Conspiciamus, fratres, qualiter dixerit, quia salutaverunt: quod et nos honoris affectu facere debemus. Nam latria nostra ad unum Deum refertur.

[Col. 0291B] Joannes reverendissimus presbyter et vicarius Orientalium sedium dixit: Nisi essent necessariae imagines, nequaquam ad cautelam eas salutavissent: ita ut aequae potentiae honorabiles imagines cum Evangelio et pretiosa cruce sint.

Petrus sanctissimus episcopus Nicomediae dixit: Et hoc non qualiscunque vir, sed Maximus ille Deo sapiens, et sanctorum consimilis; insuper et confessor, et veritatis propugnator: qui et sufficit nobis ad imitandum in salutando sacras imagines.

Elias reverendissimus presbyter [primus presbyter] sanctae Ecclesiae dominae nostrae Dei Genitricis in Blachernis sitae, legit ex charta habente definitiones sanctae ac universalis sextae synodi.


[Col. 0291C] Canon sanctae ac universalis sextae [a 1Kb] synodi octogesimus secundus.

In quibusdam venerabilium imaginum scripturis Agnus digito praecursoris ostensus designatur, qui in figuram admissus est gratiae, verum nobis per legem praeostendens Agnum Christum Dominum nostrum. Veteres ergo formas et umbras, ut veritatis symbola et praefigurationes Ecclesiae traditas amplectentes, gratiam praeferimus et veritatem, ut plenitudinem legis hanc suscipientes. Quatenus ergo perfectio et in colorum operationibus universorum vultibus ascribatur, Agni Christi Dei nostri, qui tollit peccatum mundi, secundum humanitatem characterem et in imaginibus ex nunc pro veteri agno titulari [depingi] definimus, per eum humilitatis celsitudinem [Col. 0291D] Dei Verbi considerantes, et ad memoriam conversationis in carne factae, tam scilicet passionis ejus, quam salutaris mortis, et ex hac redemptionis effectae, redeuntes. Et postquam legit, conversus ad sanctam synodum dixit: Honorabiles Patres et sancti, persecutionem Ecclesiae plus me nullus elegit pro peccatis meis; sed divinus hamus facta est mihi praesens charta, in qua subscripserunt Patres sancti sextae synodi, et traxerunt me ad orthodoxiae fidem. Non autem solum hoc, sed et sanctissimus patriarcha, cui praebeat Deus pro me mercedem.

Sabbas reverendissimus monachus dixit: Cujus rei gratia in charta, et non in codice legit?

[Col. 0292A] Tarasius sanctissimus patriarcha dixit: Quia principalis charta est, in qua subscripserunt sancti Patres.

Petrus sanctissimus episcopus Nicomediae dixit: Et alium codicem habeo, qui continet easdem regulas sacrae sextae synodi.

Quo accepto, Niceta reverendissimus diaconus et notarius legit eumdem canonem.

Tarasius sanctissimus patriarcha dixit: Quidam ignoratione languentes in hos canones scandalizantur, asserentes: Putas sextae synodi sunt? Cognoscant autem qui hujusmodi sunt, quod sancta et magna sexta synodus sub Constantino fuerit celebrata contra illos, qui unam dicebant operationem et voluntatem in Christo: in qua haereticis anathematizatis, [Col. 0292B] et orthodoxa explanata fide, domum reversi sunt quartodecimo anno Constantini. Ergo post quatuor sive quinque annos iidem ipsi Patres convenientes sub Justiniano filio Constantini, praesignatos canones exposuerunt: et nemo dubitet de illis. Illi enim qui subscripserunt sub Constantino, ipsi et sub Justiniano praesenti chartae subscripserunt, ita ut hoc manifestum sit ex eorum propriae manus scripturae immutabili similitudine. Oportebat enim eos qui synodum universalem praesentaverant, etiam canones ecclesiasticos exponere. Ut autem ad recordationem conversationis ejus in carne factae, et salutaris mortis manu quodammodo ducamur, dixerunt et de venerabilibus iconis: et si per eas manu ducimur in dispensationem Christi Dei nostri, quales [Col. 0292C] habemus aestimare illos qui subverterunt venerandas iconas?

Sancta synodus dixit: Ut sine Deo, et Hebraeos, et veritatis inimicos.

Tarasius sanctissimus patriarcha dixit: Sed nonus est Dominus Deus noster ad suscipiendum omnes nos: non enim relinquet virgam peccatorum super sortem justorum (Psal. CXXIV).

Leo sanctissimus episcopus Rhodi dixit: Ecce ostensum est ex divinis Scripturis, quia Ecclesia nostra tot annis impugnata est et dispoliata; sed gratias agimus Christo Deo nostro, qui erexit sacratissimum Dominum nostrum ad erectionem ejus.

Petrus et Petrus Deo amabiles presbyteri, et locum retinentes Adriani papae senioris Romae, dixerunt: [Col. 0292D] Librum habemus prae manibus beati Leontii Neapoleos Cypri, et postulamus legi eum.

Et accipiens Stephanus reverendissimus diaconus et notarius, legit:


Leontii episcopi Neapoleos Cypri, ex quinto sermone pro Christianorum apologia contra Judaeos, ac de imaginibus sanctorum.

Eia nunc de caetero super veneranter pictis imaginibus apologiam faciamus, quo obstruantur ora loquentium injustitiam. Legalis enim est haec traditio: et audi Deum dicentem ad Moysem: Imagines duorum cherubim aureorum sculptilium construe, obumbrantium propitiatorium (Exod. XXV). Et iterum: [Col. 0293A] Templum quod Deus ostendit Ezechieli, Facies [al., habebat], dixit, palmarum et leonum et hominum, et cherubim a pavimento ejus usque ad laquear tecti (Ezech. XLI). Vere terribilis sermo, qui mandat Israeli non facere omne sculptile, neque iconam, neque similitudinem eorum quaecunque sunt in coelo, et quaecunque sunt super terram: et ipse praecipit Moysi facere sculptilia animalia, cherubim (Exod. XX, XXV), qui et Ezechieli plenum imaginibus et similitudinibus sculptilium, leonum, palmarum et hominum templum ostendit. Unde et Salomon ex lege accepta figura, plenum fecit templum aeneis et sculptilibus et fusilibus leonibus, et bobus, et palmis, et hominibus (III Reg. VI, VII, 7): et tamen non est in his reprehensus a Deo. Si igitur me reprehendere [Col. 0293B] vis super imaginibus, reprehende Deum qui haec facere jussit, ut in recordationem ejus essent apud nos. Judaeus dixit: Sed non adorabantur illae similitudines sicut dii, sed ad recordationem solam efficiebantur. Christianus dixit: Bene dixisti, quia et penes nos sicut dii non adorantur sanctorum characteres et iconae vel formae. Si enim ut Deum adorarem lignum imaginis, possem profecto et ligna reliqua adorare. Nam si ut Deum lignum adorarem, minime utique deleto charactere iconam incenderem. Et iterum, usquequo compacta sunt duo ligna crucis, adoro figuram propter Christum, qui in ipsa crucifixus est: postquam autem ab invicem separata fuerunt, projicio ea et incendo. Et sicut is qui jussionem imperatoris suscepit, et salutavit sigillum, non [Col. 0293C] lutum adoravit, aut chartam, aut plumbum, sed imperatori adorationem et cultum impendit: ita et nos Christianorum pueri figuram crucis adorantes, non naturam ligni adoramus, sed signum et annulum et characterem Christi, eum aspicientes, per eum illum qui in eo crucifixus est, salutamus et adoramus, et sicut pueri proprii patris cujusdam, qui peregre profectus est ad tempus ab illis, multo erga eum affectu ex anima flagrantes, sive virgam ejus in domo videant, sive sedem, sive chlamydem, haec cum lacrymis deosculantes amplectuntur, et non illa adorant, sed patrem desiderant et honorant: ita et nos omnes fideles ut virgam Christi, crucem adoramus; ut sedem vero et cubile, ipsius sanctissimum monumentum; ut domum, praesepe [Col. 0293D] et Bethlehem, et sancta ejus caetera tabernacula: porro ut amicos, ejus apostolos et sanctos martyres ac reliquos sanctos ejus: at vero ut civitatem ejus colimus Sion, ut autem villam ejus iterum Nazareth salutamus; atque ut divinum ejus lavacrum Jordanem amplectimur. Multa quippe et ineffabili erga ipsum affectione ubi ascendit, vel sedit, vel illuxit, vel tetigit, aut omnino obumbravit, colimus et adoramus ut locum Dei: non locum, neque domum, neque regionem, vel civitatem aut lapides honorantes, sed eum qui in illis conversatus est, et illuxit, et in carne innotuit, atque ab errore liberavit, Christum videlicet Dominum nostrum, et per Christum ea quae sunt Christi, passionem in [Col. 0294A] ecclesiis, et domibus, et plateis, et in imaginibus, et in sindonibus, et in penetralibus, et in vestimentis, et in omni loco formamus: ut incessanter aspicientes haec commoneamur, et non obliviscamur, ut tu es oblitus Domini Dei tui. Et sicut tu adorans librum legis, non naturam pellium vel atramenti, quae in ipso est, adoras, sed verba Dei quae rejacent in eo: ita et ego imaginem Christi adorans, non naturam lignorum et colorum adoro (absit), sed inanimatum characterem Christi tenens, per eum Christum tenere spero [Gr., mihi videor], et adorare. Et sicut Jacob acceptam a filiis suis tunicam variam et sanguinolentam Joseph deosculatus est cum lacrymis, et propriis oculis hanc circumposuit (Gen. XXXVII), et non vestimentum amans vel honorans, [Col. 0294B] hoc fecit, sed per id aestimans Joseph osculari, et in manibus eum habere: ita et Christiani universi imaginem Christi vel apostolorum aut martyrum tenentes aut salutantes carne, anima ipsum Christum aestimamus vel martyrem ejus habitum retinere. Dic ergo mihi tu, qui opinaris nihil manu factum, vel nihil omnino creatum adorandum, nunquamne multoties muliere tua, vel filiis mortuis, tunicam, vel ornamentum ejus visum in cubiculo tuo osculatus es, et lacrymis illud infudisti, et in hoc non es condemnatus? Non enim ut Deum vestimenta adorasti, sed amorem per osculum circa illum ostendisti, qui hoc aliquando fuerat circumamictus. Nam et ipsi natos nostros et patres creatos existentes et peccatores multoties salutamus, et in [Col. 0294C] hoc minime condemnamur: non enim ut deos salutamus eos, sed affectionem naturae nostrae erga illos per osculum demonstramus. Ut ergo saepe dixi, intentio exquiritur in omni salutatione, et omni adoratione. Porro si me accusas, quod quasi Dominum lignum adorem crucis, quare non calumniaris Jacob, qui adoravit super summitatem virgae Joseph (Hebr. XI)? Sed manifestum est, quia non lignum videns adoravit, sed per lignum virgae, Joseph; quemadmodum et nos per crucem Christum. Nam et impios homines qui vendiderunt sepulcrum, Abraham adoravit, et genu curvavit super terram (Gen. XXIII); sed non ut deos eos adoravit. Et rursus Jacob Pharaoni benedixit impio et idololatrae (Gen. XLVII), sed non ut Deo illi benedixit. Et iterum: Esau cadens [Col. 0294D] adoravit (Gen. XXXIII), sed non ut Deum. Vidisti quot salutationes et adorationes demonstravimus tibi ex Scripturis, non habentes reprehensionem? Et tu quidem conjugem tuam fortassis et impudicam ac vitiosam per singulos dies osculans non reprehenderis, cum certe nusquam Deus tibi corporale osculum mulieri offerre praeceperit. Quia vero me vidisti iconam Domini nostri Jesu Christi, vel immaculatae Matris ejus, vel alterius cujuspiam justi salutare, indignaris et mox blasphemans salis, et nos idololatras appellas. Deinde non confunderis? dic mihi, non horrescis? non tremis? non erubescis, videns me in toto terrarum orbe templa idolorum destruere, et templa martyrum aedificare? Si idola [Col. 0295A] adorarem, cur martyres, qui destruxerunt idola, adoraremus [honoro]? Si ligna ut deos honoro et glorifico, quomodo honoro et glorifico martyres, qui lignea simulacra destruxerunt? Si lapides ut deos glorifico, quomodo honoro et adoro martyres et apostolos, qui contriverunt et perdiderunt lignea signa? quomodo honoro et laudo, et templa erigo, et festivitates celebro tribus pueris, qui in Babylone imaginem auream non adoraverunt (Dan. II)? Certe multa est iniquorum obduratio, vere multa est Judaeorum caecitas, multa impietas. Injuriam patitur ab eis veritas: Deus contumelias sustinet a lingua ingratorum Judaeorum. Per reliquias martyrum et imagines multoties effugantur daemonia: et haec injuriis appetentes homines sordidi, subvertunt et illudunt [Col. 0295B] atque derident. Quot, dic mihi, visitationes, emanationes [Gr., obumbrationes], sed et frequenter sanguinum fluores ex iconis et reliquiis martyrum facti sunt? et insensati corde videntes non credunt, sed fabulas ac deliramenta haec existimant; videntes taliter per singulos dies in toto pene terrarum orbe viros impios et iniquos, idolorum cultores et homicidas, et fornicatores, et latrones subito per Christum et crucem ejus compungi, et ad agnitionem veritatis venire, et mundo toti renuntiare, atque omnem operari virtutem. Dic mihi, quomodo sumus idololatrae, qui et ipsa ossa, et cinerem, et pannos, et sanguinem, et tumulum martyrum ideo adoramus et honoramus, quia idolis non sacrificarunt? Judaeus dixit: Et quomodo per totam Scripturam [Col. 0295C] praecipit Deus non adorari omnem creaturam? Christianus dixit: Dic mihi, terra et montes, creaturae Dei sunt? Qui ait: Utique. Christianus dixit: Quomodo ergo docet inquiens: Exaltate Dominum Deum nostrum, et adorate scabellum pedum ejus, quoniam sanctum est (Psal. XCVIII)? Et iterum ipse dixit: Coelum mihi sedes est, terra autem scabellum pedum meorum (Isa. LXVI)? Judaeus dixit: Sed non ut deos, sed per haec eum qui fecit, adoras. Christianus dixit: Fidelis sermo; ergo scito, quod et ego per coelum, et terram, et mare, et ligna, et lapides, et lipsana, et templa, et crucem, et per angelos, et homines, atque per omnem creaturam visibilem et invisibilem, soli cunctorum Conditori, Dominatori et Creatori adorationem et culturam offero. [Col. 0295D] Non enim creatura per seipsam factorem adorat, sed per me coeli enarrant gloriam Dei, et per me adorat Deum luna, et per me glorificant Deum stellae, per me aquae, imbres, rores, et omnis creatura per me adorat et glorificat Deum (Psal. XVIII). Et quemadmodum regis cujusdam benigni, qui coronam variam et pretiosam sibi propria manu paravit, omnes qui germane adhaerent regi, salutant coronam et honorant: non aurum et margaritam honorantes, sed verticem regis honorantes, et sapientissimas manus ejus, quae coronam struxerunt: sic, o homo, Christianorum populi quotquot figuras crucis et iconarum salutant, non ipsis culturam lignis, vel lapidibus offerunt, vel auro, vel corruptibili imagini, [Col. 0296A] vel arcae, vel reliquiis, sed per ea Deo et ipsorum et cunctorum Creatori gloriam et salutationem et cultum impendunt. Honor enim qui sanctis ejus impenditur, ad eum recurrit; sicut e contra quidam imagines imperiales demolientes, principem offenderunt, et non ipsam tabulam. Imago igitur Dei est, qui ad imaginem Dei factus est homo, maximeque quia eum Spiritus sanctus habitationem accepit. Ergo juste qui imaginem Dei servorum honorat et adorat, etiam domum Spiritus sancti glorificat. Inhabitabo enim in ipsis, inquit, et inambulabo (Levit. XXVI; II Cor. VI). Confundantur Judaei, qui reges proprios et alienos adoraverunt, potius quam Christianos pronuntient idolatras. Nos autem Christiani per omnem civitatem et regionem, et per omnem diem et horam [Col. 0296B] contra idola armamur, contra idola psallimus, contra idola scribimus, contra idola ac daemones oramus. Et quomodo idololatras nos appellant Judaei? Ubi enim nunc sunt exhibita idolis ab eis sacrificia ovium et boum et filiorum? Ubi nidores, ubi arae et perfusiones [profusiones] sanguinum? Porro nos Christiani neque aram, neque sacrificium qualiter vel quid sint, novimus. Et quidem pagani ab adulteris hominibus et homicidis et pollutis templa nominabant et idola, et illos deificabant: non autem prophetarum, vel sanctorum martyrum templum, vel aram nominaverunt. Sicut enim Israelitae qui Babylone fuerunt, habebant organa et citharas, et alia quaedam, quemadmodum et Babylonii; et alia quidem in gloriam Dei, alia vero in culturam daemonum: [Col. 0296C] ita et de imaginibus gentilium et Christianorum intelligamus, quia illi quidem in servitutem diaboli, nos autem in gloriam et memorationem Dei. Verumtamen et multa miracula Deus per lignum audire fecit, lignum vitae et lignum scientiae nominans (Gen. II): et aliud virgultum nominans Sabec, indulgentiam ponit. Deinde virga Pharaonem operuit, mare scidit, aquam dulcem fecit, serpentem exaltavit, petram dirupit, aquam protulit, lignum germinans in tabernaculo Aaron sacerdotium confirmavit (Exod. XIV et seqq.). Sic et Salomon ait: Benedictum est lignum, per quod justitia fit (Sap. XIV). Sic et Elisaeus ligno in Jordanem jacto (IV Reg. VI), ferrum in typum Adae quasi ex inferno reduxit: sic praecipit puero suo per virgam suscitare puerum Sunamitidis [Col. 0296D] (IV Reg. IV). Deus ergo, qui per tot ligna miracula operatus est, non potest, dic mihi, mira facere etiam per pretiosum lignum sanctae crucis? Si impium est adorare ossa, quomodo cum omni honorificentia detulerunt ossa Joseph ex Aegypto (Gen. L; Exod. XIII)? quomodo mortuus homo ossa Elisaei tangens surrexit (IV Reg. XIII)? Porro si per ossa miracula operatur Deus, perspicuum est, quod possit etiam per imagines, et per lapides, et per alia multa. Nam et Abraham non permisit sepeliri corpus Sarae in monumentis alienis, sed in proprio sepulcro causa honoris (Gen. XXIII). Nam et Jacob honorat per lapidem Deum, statuens et ungens eum in typum Christi angularis lapidis (Gen. XXVIII). Et [Col. 0297A] item acervum lapidum in Laban nominavit testem (Gen. XXXI). Et Jesus Nave duodecim lapides statuit in recordationem Dei (Jos. IV). Si enim essent tibi, o Judaee, in templo tuo duo cherubim illi, qui obumbrabant propitiatorium, sculpti, et intrasset quisquam paganus idolorum cultor, et visis his arguisset Judaeos quasi et ipsos adorantes simulacra, quid putas haberes, dic mihi, respondere illi de duobus cherubim fusilibus, et bobus, et palmis, et leonibus, qui erant in templo sculpti? Nihil haberes utique verum ad eum dicendum, nisi hoc: quia non ut deos habemus ea in templo, sed ad recordationem Dei et gloriam istos cherubim habemus in templo. Si ergo haec ita se habent, quomodo me super iconis accusas? Sed dicis mihi, quia Deus Moysi praecepit facere [Col. 0297B] in templo sculptilia (Exod. XXV); et ego hoc dico: Sed Salomon hinc directus etiam plura in templo construxit (III Reg. VI), quae neque ei Deus praecepit, neque tabernaculum testimonii habuit, neque templum quod Ezechiel ex Deo contemplatus est (Ezech. XL, XLI); et non est in hoc Salomon reprehensus: in gloriam enim Dei hujusmodi formas construxit, quemadmodum et nos. Habuisti autem tu, o Judaee, et alia quaedam in memoriam et gloriam Dei, videlicet virgam Moysi, fabrefactas divinitus tabulas, incombustum rubum, aridam et irriguam petram, manna gestantem urnam, arcam, altare, Dei nominis laminam, Deum manifestans ephod, Deo habitabile tabernaculum. Utinam et tu prius haec adorans vacasses, et invocans eum, qui est super [Col. 0297C] omnia Deus, et ipsum memorasses per has pusillas iconas et figuras, et non vitulum et muscas haberes super tabulas a Deo patratas. Utinam sanctum ac aureum altare desiderasses et tu, et non vaccas Samariae. Utinam et virgam quae germinaverat, et non Astartem, quae desolavit civitatem tuam. Utinam divinitus imbrem dantem petram salutavisses, et non Baal deum tuum. Sed ideo haec omnia non adoras, prisce Israel, quia non dilexisti Deum ex toto corde. Qui autem diligit amicum, aut imperatorem, et praecipue benefactorem suum, sive filium ejus videat, sive virgam, sive sedem, sive coronam, sive domum, sive servum, tenet, osculatur, et honorat per ista bene meritum, et maxime Deum. Cum ergo videris Christianos adorare crucem, [Col. 0297D] scito quia crucifixo Christo adorationem offerunt, et non ligno. Nam si naturam ligni coluissent, profecto et arbores et nemora adorassent: sicuti et tu quondam, Israel, adorabas haec, dicens arbori et ligno: Tu es deus meus, et tu me genuisti (Jer. II). At nos iterum non sic dicimus cruci, neque figuris sanctorum: Dii nostri estis; non enim sunt dii nostri, sed similitudines et imagines Christi et sanctorum ejus, ad recordationem et honorem, et decorem ecclesiarum propositae ac adorandae. [Col. 0298A] Qui enim honorat martyrem, Deum honorat: et qui matrem ejus adorat, ipsi honorificentiam exhibet. Et qui apostolum honorat, illum qui misit, honorat. Utinam et tu Mosaicas iconas faceres, et propheticas, atque per singulos dies in eis adorares Dominum et Deum ipsorum, et non imaginem auream Nabuchodonosor. Et quomodo non confunderis contra me commotus, et clevatus super imaginibus, et cruci calumniam inferens? Si Abraham idololatrae adoravit, et Moses Jethro idololatram, et Jacob Pharaonem, et Daniel Nabuchodonosor: si isti cum essent prophetae ac justi, propter quaedam beneficia adorabant eos super terram idololatras existentes, in me efferris adorantem crucem et characteres sanctorum, ex quibus dena millia bona a Deo per eos [Col. 0298B] percipio? Qui enim regem timuerit, non inhonorat filium ejus. Et qui Deum timet, honorat utique, et colit, ac adorat ut Filium Dei Christum Dominum nostrum, et figuram crucis ejus, et characteres sanctorum ejus. Quia ipsum decet gloria cum Patre ac Spiritu sancto, nunc et semper, et in saecula saeculorum. Amen.

Constantinus sanctissimus episcopus Constantiae Cypri dixit: Hic qui lectus est pater, in una urbium Cypri decore sacratissimo claruit, et multa praeconia, et festivos sermones ejus habemus, cum quibus est etiam sermo ejus in transfigurationem Salvatoris nostri. Conscripsit autem et Vitam sancti Joannis archiepiscopi Alexandriae cognomento Eleemonis, id est misericordis, quin et sancti Symeonis simplicis, [Col. 0298C] et alia quaedam; atque in omnibus sermonibus suis orthodoxus cernitur. Floruit autem temporibus Mauricii imperatoris.

Joannes Deo amabilis presbyter, et vicarius apostolicae sedis Orientis, dixit: Quia vero haec ita se habent ad gloriam praedicti Patris, manifestum est. Vicarii quippe sanctissimi papae attulerunt ejus librum sanctae synodo; et maxime, quia latius demonstravit sacrarum imaginum receptionem.

Item Joannes Deo amabilis presbyter et vicarius apostolici throni Orientis, librum ostendens synodo, dixit: Librum istum, honorabiles patres, in regia urbe reperi apud dominum Procopium silentiarium: et invento valde gavisus sum, quoniam exemplar ejus habemus in Oriente simillimum. [a 1Kb] Docet autem [Col. 0298D] in eo beatus Anastasius de diversa adoratione; et si jubet sancta synodus, legatur.

Sancta synodus dixit: Legatur.

Et accipiens Stephanus reverendissimus monachus legit:


Sancti Anastasii episcopi Theopoleos epistola ad quemdam scholasticum, per quam respondit ei ad illatam sibi ab eo aporiam [b 1Kb] cujus initium est.

Si tantum interroganti sapientiam sapientia reputabitur. Et post aliqua: Et nemo offendatur adorationis [Col. 0299A] significatione. Adoramus enim homines et angelos sanctos, non tamen servimus illis. Dominum enim, inquit Moyses, Deum tuum adorabis, et illi soli servies (Deut. VI, Matth. IV): et vide quomodo in eo quidem quod dixit, servies, praeposuit, soli: in eo vero quod ait, adorabis, nequaquam; itaque adorare quidem licet: honoris quippe indicium est adoratio; servire autem nequaquam: ergo nec orare. Haec quidem dicet aliquis interim ad primum. Secundus autem multorum opinionibus subjicitur, nondum interioris percepta lectionis peritia.

Tarasius sanctissimus patriarcha dixit: Videamus de adoratione quid dicat Pater.

Sancta synodus dixit: Diversitatem adorationis ostendit. Dixit enim, quia Dominum Deum tuum [Col. 0299B] adorabis, et ipsi soli servies. In hoc quod dixit, servies, posuit, solum; in adoratione vero, nusquam: porro pseudosyllogus ille hunc locum in suam accipit quasi justificationem. Evidens tamen est, quod impie hoc assumpserit.

Tarasius sanctissimus patriarcha dixit: Sed vide qualiter sanctissimus [sapientissimus] Pater id interpretetur. Quod autem in medio posuit, valde nos omnes et eos qui contentiosius adversantur, ad imaginum receptionem ac adorationem deducit. Honoris quippe est indicium adoratio. Cuncti ergo, qui sacras imagines se profitentur honorare, et adorationem recusant, convincentur a sancto Patre, quod in hypocrisi hoc dicant. Re enim vera qui adorationem non suscipiunt, quod est honoris indicium, [Col. 0299C] contrarium noscuntur facere, id est inhonorare.

Leo sanctissimus episcopus Phociae dixit: Opportunum est prophetice dicere: Convertisti planctum meum in gaudium mihi: conscidisti saccum meum, et praecinxisti me laetitia (Psalm. XXIX). Converterunt enim divinae Scripturae intellectus nostros ab omni impietate, et repleverunt nos divina scientia et disciplina.

Constantinus sanctissimus episcopus Constantiae Cypri librum tradidit sancti Anastasii episcopi Theopoleos: quem susceptum Stephanus diaconus et notarius legit:


Sancti patris nostri Anastasii ad Symeon episcopum Bostrae, sermo de sabbato, cujus initium est:

[Col. 0299D] Si patres oportet, secundum quod dictum est, et sicuti ipse fateris, interrogare, necnon et seniores. Et post pauca: Sicut enim dum diligitur [Gr., abest] imperator, imago ejus pro ipso adoratur: cum vero jam praesens fuerit, superfluum est deserto primitivo adorare imaginem. Ergo quia non [Gr., non tamen quia] adoratur, eo quod praesto sit is propter quem adoratur, inhonorari eam oportet. Et post pauca: Sicut enim qui contumeliam infert imagini imperatoris poenam justam perpetitur, ac si eidem imperatori contumelias irrogasset; quanquam imago nihil aliud sit quam lignum et colores cerae commisti et temperati: eodem modo qui figuram aliquis inhonorat in eumdem ipsum, cujus figura est, refert injuriam.

[Col. 0300A] Joannes reverendissimus monachus, presbyter et vicarius Orientalium principum sacerdotum dixit: Ostendit Pater, quod absente imperatore imago ejus honoratur: alioqui inhonoratur [Gr., non tamen eo praesente inhonoratur]. Ita et nunc dominatore omnium Jesu Christo sensibiliter nobis absente (invisibilis est enim carnis nostrae oculis, at vero sicut Deus ubique adest), ergo honoranda ejus imago est, quemadmodum et Pater intellexit.

Gregorius reverendissimus monachus et hegumenus monasterii Hormisdae, obtulit librum sancti Sophronii: quem accipiens Stephanus reverendissimus monachus legit.


Sancti patris nostri Sophronii archiepiscopi Hierosolymorum laus in sanctos Cyrum et Joannem.

[Col. 0300B] Alii quidem aliter sanctos honorificent, multifarie dona eorum divulgantes, et beneficia multimode praedicantes: alii quidem templorum excelsorum erectionibus, alii vero variorum marmorum ornamentis, alii autem deauratorum musivorum compositionibus: alii splendidis pictorum artificiis, et aureis: alii etiam argenteis monumentis: porro alii sericis et bombycinis [bambacinis] texturis: et ut semel absolute dicamus, omnes in honorem martyrum satagant, ut unicuique facultas et voluntas suppeditat: et invicem in his vincere gestiant, circa sanctos unitum [Gr., suum] affectum demonstrantes et exhibentes, pro corruptibilibus quidem immarcescibilia, et pro temporalibus terminum non habentia praestolantes. Talibus enim suos amatores egregii [Col. 0300C] recompensare consueverunt.


Ex eadem conscriptione ejusdem Patris de sanctorum eorumdem miraculo [tricesimo sexto], cujus initium est.

Alexandriam Aegypti et Libyae audio metropolim. Et post alia: Venientes ergo ad templum quoddam perfectum, specie quidem terribile et praeclarum, altitudine vero ad coelum ipsum pertingens: quod intrantes maximam imaginem et admirabilem videbamus, in medio quidem Dominum Christum pictum coloribus habentem, Christi autem Matrem et Dominam nostram Dei genitricem et semper Virginem Mariam sinistrorsum, et dextrorsum Joannem Baptistam et praecursorem ejusdem Salvatoris, qui ex [Col. 0300D] utero eum exsultationibus praenuntiavit [Luc. I] (nam et loquens cum esset intus, non audiebatur, et quidam ex apostolorum et prophetarum glorioso choro, et martyrum coetu: cum quibus et aderant ipsi Cyrus et Joannes martyres, qui ante imaginem stantes, Domino procidebant genua incurvantes, et capita in pavimentum ferentes, et pro juvenis medela intercedentes. Et post alia: Et ad imaginem tertio venientes, praemissis modis utebantur et verbis. Et cum hora multa deprecarentur, et deorsum jacentes, Jube, Domine [Si jubes], tantum clamarent: Christus miseratus, ut revera misericors, annuit: et, Date ei, per imaginem fatus est; et de humo exsurgentes martyres, primo quidem gratias agebant Christo Deo nostro, qui eorumdem deprecationem exauderat [Col. 0301A] deinde gaudentes et tripudiantes, ecce, aiunt, nobis [aiunt nobis: melius mihi] donavit gratiam Deus. Ingredere itaque Alexandriam, et in magno Tetrapylo jejunus dormi: et modico olei de candela, quae sursum ante imaginem Salvatoris ardet, accepto in ampulla parva, rursus jejunus ad ista perveniens, etiam hoc pedibus unctis, donum sanitatis habebis. Et post alia: Ipse autem surgens post exstinctionem candelae sumit oleum, et ad sanctorum pervenit templum: ubi sicut jussus fuerat, manus et pedes unxit; et continuo languorem deposuit, et incolumitatem recepit.

Tarasius sanctissimus patriarcha dixit: Omnia recipienda esse fatetur, et pictorum et reliquarum artium monumenta, ad decorem sacrarum domorum.

[Col. 0301B] Thomas reverendissimus monachus, presbyter ac vicarius Orientalium principum sacerdotum, dixit: Haec imago, honorabiles Patres, Alexandriae in Tetrapylo [a 1Kb] stat usque nunc, et diversas infirmitates curat.

Sancta synodus dixit: Gloria Deo, qui etiam per sacras imagines miracula perficit!

Eustathius reverendissimus monachus, presbyter et abbas monasterii Maximini [Maximi], dixit: Et ego, sancti Patres, librum fero ejusdem Patris, conscriptionis habentem Vitas multorum sanctorum virorum; et sicut placuerit coetui vestro.

Sancta synodus dixit: Legatur.

Et accipiens Stephanus monachus legit.


[Col. 0301C] Ejusdem Patris nostri Sophronii ex libro Prato.

Dicebat abbas Theodorus Aeliota, quia quidam inclusus erat in monte Olivarum, valde certator. Impugnabat autem eum daemon fornicationis. Quadam ergo die cum immineret ei vehementer, coepit senex lamentari, et dicere daemonio: Usquequo non parcis mihi? recede jam a me, consenuisti mihi. Apparet ei daemon visibiliter, dicens: Jura mihi, quod nemini dicas, quod dicturus sum tibi; et ultra te non impugnabo. Et juravit ei senex, quod per eum qui in altissimis habitat, nemini dicam, quae mihi dixeris. Tunc dicit ei daemon: Ne adores hanc imaginem, et te amplius non impugnabo. Habebat autem imago effigiem dominam nostram sanctam Mariam Dei [Col. 0301D] genitricem, portantem Dominum nostrum Jesum Christum. Dicit inclusus daemoni: Sine ut mecum tractem. In crastinum autem nuntiat hoc abbati Theodoro Aeliotae, qui tunc habitabat in laura Pharorum. Et venit, cui omnia indicavit. At vero senex dicit incluso: Sic, abba, illusus es, ut daemoni jurares? Verumtamen bene fecisti hoc dicere. Expedit autem tibi potius, ut non dimittas in civitate ista lupanar, in quod non introeas, quam ut recuses adorare Dominum et Deum nostrum Jesum Christum cum propria matre sua in imagine. Confirmato ergo eo, et confortato multis sermonibus, abiit in proprium [Col. 0302A] locum suum. Apparet itaque rursus daemon incluso, et dixit ei: Quid est, male senex? non jurasti mihi, quod nemini diceres? et quomodo cuncta dixisti ei qui venit ad te? Dico tibi, maligne senex, ut perjurus habes judicari in die judicii. Respondit ei inclusus, dicens: Quia [Gr., Quod] juravi quidem, juravi: et quia perjuravi, scio. Verumtamen minime [Gr., meum] Dominum et factorem perjuravi: te autem non audio.

Constantinus sanctissimus episcopus Constantiae Cypri dixit: Quemadmodum aurea monilia, ita sunt deiferi Patres nostri, concordantes in adoratione sacrarum imaginum.

Joannes reverendissimus monachus, presbyter et vicarius Orientalium pontificum, dixit: Et aliud significat [Col. 0302B] sermo Patris nostri Sophronii, quia expedit ei qui juravit, magis perjurare, quam omnino servare jusjurandum in destructionem venerabilium imaginum. Hoc autem dicimus, quoniam quidam hodie excusant se propter juramentum.

Tarasius sanctissimus patriarcha dixit: Quoniam sciebat bonitatem Dei, quia poenitentes suscipit, ideo disposuit transgredi impium juramentum. Et nunc qui in haeresi ista juraverunt, si quidem aliud peccatum non fecerunt, rationabilis eis est excusatio, et non habent quod dicant: nam si in alia peccata incidunt, debent Deum placare, et obsecrare de remissione illiciti juramenti.

Theodorus sanctissimus episcopus Subritensium dixit: Princeps apostolorum Petrus negavit, sed acta [Col. 0302C] poenitentia receptus est (Matth. XXVI).

Tarasius sanctissimus patriarcha dixit: Herodes non perjuravit, sed periit. At vero Petrus negavit cum juramento: deinde foras egressus et lacrymatus, salvus factus est. Omne quippe peccatum benignus Deus ignoscit, si ex tota anima quis poenitentiam gesserit.

Sancta synodus dixit: Etiam, Domine; sic nos sancta Scriptura docet.

Tarasius sanctissimus patriarcha dixit: Primus theologiae princeps, sanctus videlicet Joannes ait: Nos, filioli, si dixerimus, quia peccatum non habemus, mendaces sumus (I Joan. I). Si ergo rogaverimus Deum pro peccatis nostris, propitius nobis sit, et dimittit delicta nostra.

[Col. 0302D] Nicephorus sanctissimus episcopus Dyrrachii dixit: Pavore multo detinemur, Domine, quia plurima mala egimus, et compendiosam poenitentiam et confessionem precamur.

Leo sanctissimus episcopus Phociae dixit: Scriptum est, quia juramentum mendax ne diligatis (Zach. VIII): et hujus rei gratia mendax juramentum nostrum parvipenditur, tanquam nullam fortitudinem habens.

Joannes Deo amabilis presbyter et vicarius Orientalium pontificum dixit: Si jubetis nunc, quaerantur illa quae de juramento sunt.

[Col. 0303A] Tarasius sanctissimus patriarcha dixit: Jam quae ad id pertinent, dicta sunt. Si quid autem amplius est, in alia examinatione requiratur. Nunc autem proposita exsequamur.

Theodosius Deo amabilis diaconus et notarius legit:


Ex miraculis sanctorum Cosmae et Damiani.

Alius quidam vir clemens valde, fistulam habens in femore, et multis usus medicamentis, ita ut sese etiam gladiis medicorum traderet, per annos circiter quindecim miseriis afflictus est in passione, a qua superatus amplius crevit languor, quadrati oris effectus, et superjacente rheumate fatigatus: frequenter etiam immisso corpori potu inde profluente [Gr., amp. auxit languorem, q. o. effectum et rheuma [Col. 0303B] quod inerat, emittentem], medicisque dicentibus, quod languor ita dominaretur ei, ut non posset manus hominis inveniri, quae passioni auxiliaretur. Postposuit [Gr., Desperavit] ergo se vir, et accepit a multis consilium, ut ad sanctorum Dei famulorum Cosmae et Damiani sanctificatam pergeret domum. Et cum hoc facere voluisset (multas enim habet voluntates [Gr., multa consilia] necessitas) videt sanctos in somnis dicentes sibi: Veni ad nos, et sanaberis. Fiducia ergo accepta per exhortationem sanctorum, pervenit ad gloriosam eorum domum; et per singulos dies non cessavit obsecrare, ut liberaretur a passione. Porro cum permansisset anno, et nullam visitationem fuisset adeptus, in fine egressus liminare, quod appositum erat domui sanctorum, et [Col. 0303C] intuens in imaginem Salvatoris, quae posita erat in dexteriori porticu (picta vero erat in ea tam sancta Maria Dei Genitrix, quam sancti famuli Christi Cosmas et Damianus, et quidam ex magnis viris, Leontius nomine) deprecationibus factis prolixis, flevit per multas horas amare; atque obsecratis sanctis, abiit in locum cubiculi sui. Et aspicit per noctem venientes ad se famulos Christi Cosmam et Damianum, mediam habentes gratia plenam Virginem, et dicentem sibi [Gr., ipsis]: Ecce iste est, adjuvate eum velociter.


Item ipse legit ex eisdem miraculis. De uxore Constantini Laodicensis.

Contigit quemdam virum fidelissimum, qui in [Col. 0303D] militia exercebatur, nomine Constantinum, qui gloriosorum sanctorum Cosmae et Damiani patrocinium sedulus implorabat, profectum fuisse ab hac amabili Christo regia civitate, causa injunctae sibi militiae. Qui in unaquaque peregrinatione sua, in fide deferebat effigiem sanctorum in parva imagine ad proprium munimentum. Cum autem pervenisset ad Laodicensium civitatem, quae cognominata est Trimetria [Gr., Trimitaria, seu Trimitania, al., Trimetaria] ibique moratus esset occasione commissi sibi praecepti aliquo tempore, nuptias legitimas assecutus est. Paucis vero diebus transactis, uxor quae huic fuerat nupta infirmata in maxilla sua sinistra, et apostema faciens, ac a doloribus acriter agitata, non mediocres [Col. 0304A] viro ingerebat labores. Qui consolatus est mulierem suam, multum habens sanctorum experimentum. Porro oblitus, quia secundum consuetudinem suam eos secum deferret, dicebat ei: Quid tibi faciam? hospes sum. Si enim in civitate mea essem, sumerem cerotem dominorum meorum Cosmae et Damiani, et statim dolores tui quiescerent, et infirmitas curaretur. Quae cum esset fidelis, ad sanctorum celerem sanitatem [Gr., sanationem] admirata oravit, quo digna fieret post reversionem suam in gloriosa eorum et famosa domo adorationem ipsorum adire. Nam et ex solo auditu compuncta prae amore quem circa sanctos habebat, conticuit; somnoque detenta postera nocte aspicit magnos hos et terribiles medicos et famulos Christi Cosmam et Damianum schemate [Col. 0304B] quo erant depicti, stantes ad stratum suum, et dicentes sibi: Quid habes? quid certas? quid tribulationes infers viro tuo? hic sumus vobiscum, nihil tibi curae sit. Quibus ad eam dictis recesserunt. Illa vero evigilans interrogabat conjugem suum, sciscitari ab eo volens habitus gloriosissimorum sanctorum Cosmae et Damiani, vel qualiter pingerentur, et in quo ordine ipsorum ad infirmitates fieret exhibitio. Cumque maritus ei habitum indicasset, et eorum schemata [charismata] enarrasset, illa eidem conjugi suo eorum formis expositis, et caetera quoque sibi a sanctis in visu dicta narravit. Caeterum et vir in recordationem ex narratione veniens, quod haberet sub axilla sua sanctorum in imagine parva effigiem, eductam protinus uxori monstravit. At illa [Col. 0304C] cum vidisset, eam adoravit, et cognovit, quod vere secum ibidem degerent sancti secundum vocem ipsorum [Gr. add. et statim liberata est femina morbo].

Joannes reverendissimus presbyter, et monachus, ac vicarius Orientalium pontificum, dixit: Ostensum plane nobis est, quia et per imagines apparent sancti miracula facientes. Per imaginem enim manifesti sunt mulieri, sanantes eam.

Manzo sanctissimus episcopus Pracanensium dixit: Postquam recessi anno praeterito a regia urbe, et veni ad servilem civitatem vestram, in qua dego, infirmitatem incurri saevissimam, ita ut propinquos colligerem ad faciendum testamentum. Et in his languore comprimente, attuli augustissimam imaginem [Col. 0304D] Salvatoris nostri Jesu Christi, et dixi: Domine, qui das gratiam sanctis tuis, visita me. Et mox ut posui eamdem colendam imaginem in membrum quod patiebatur, confestim expulsus est languor, et restitutus sum sanus.

Exsurgens autem Theodorus sanctissimus episcopus Seleuciae dixit: Et nobis innotuit hoc; juxta nos enim est.

Item Theodorus [Gr., Theodosius] diaconus et monachus, et vasorum custos venerabilium patriarchalium oratoriorum, legit:


Ex eisdem miraculis, de muliere tortionem habente.

Bene sapientissimus Paulus, columna et magister [Col. 0305A] Ecclesiae, clamat, quia spes non confundit, et quia charitas Dei diffusa est in cordibus nostris (Rom. V). Hanc spem possidens una fidelis mulier, et a saevis infirmitatibus eruta diverso modo per gloriosos sanctos Cosmam et Damianum, sine oblivione cum gratiarum actione faciebat erga illos memoriam, crebrius ad hanc mirabilem eorum domum accedens, et debitum honoris eis persolvens: et ut compendio dicam, per singulos dies, magnos et admirabiles sanctos Cosmam et Damianum habens in mente non satiabatur, sed in omni pariete domus suae hos depingebat, insatiabilis ex visione eorum existens. Unde et ex eminente amore suo hoc agebat [Gr., egit]: et nemo suspicetur hoc, o fideles [Gr., incredibile]: sine accusatione quippe super utilitate animae [Col. 0305B] ubique quod non creditur [Gr., accusatione quippe digna s. u. a. u. incredulitas], judicatur. Hanc contigit interioribus doloribus ac incessabilibus infirmatam in propria domo comprimi, volutarique in lecto indesinentem habentem dolorem; et nec una dilatio cruciatuum erat in ea. Taliter autem accidente, solam contigit hanc ad modicum inveniri. Cum autem vidisset se periclitantem, tracta descendit de strato, et appropinquans loco, in quo in pariete erant depicti sapientissimi sancti isti, fide sua pro baculo utens, et erigens semetipsam, ungulisque manuum suarum radens ex unctione [id est, linimento], ac mittens in aquam, bibit temperatum: et continua sana facta est, doloribus qui erant in illa, cessantibus sanctorum adventu. [Col. 0305C] Quae postquam sana facta est, venit in hanc magnam domum, gratias agens Domino Deo, qui dedit tanta charismata sanctis suis: et narravit omnibus curationem quae sibi facta fuerat per sanctos in hujusmodi habitu.

Symeon, reverendissimus monachus et hegumenus regionis, tradidit librum: quem suscipiens Niceta Deo amabilis diaconus et notarius venerabilis patriarchici secreti, legit:


Sancti Patris nostri Joannis Chrysostomi sermo in lavationem quintae feriae.

Omnia facta sunt propter gloriam Dei et usum nostrum. Nubes ad imbrium ministerium, terra ad fructuum abundantiam, mare ad mercatorum copiam. Omnia tibi ministrant, imo autem imagini [Col. 0305D] Dei. Nam quando impertales characteres et imagines in civitatem introducuntur, obviam veniunt principes et vulgus cum laudatione, non tabulam honorantes, neque perfusam cera picturam, sed characterem imperatoris: sic creatura non terrenum habitum, sed coelestem figuram veneratur.

Tarasius sanctissimus patriarcha dixit: Libri qui lecti sunt, de templo sanctorum Anargyron [a 1Kb] sunt, quod est in divinitus conservanda regia urbe. Porro clerici, qui inde sunt, detulerunt eos ad nos, et adjuraverunt nos, ut legeremus illos in sancta synodo.

[Col. 0306A] Sancta synodus dixit: Et oportebat illos, Domine, legi: ad utilitatem enim omnium nostrum allati sunt:

Petrus, reverendissimus lector ac notarius venerabilis patriarchii, legit:


Sancti Athanasii ex sermone quarto contra Arianos, cujus initium est:

Ariani, ut apparet, semel judicaverunt praevaricatores fieri. Et post alia: Hoc et a paradigmate imaginis imperatoris attentius quis considerare poterit. In imagine quippe imperatoris species et forma est: in imperatore vero eadem quae in imagine species est. Parilis autem est in imagine imperatoris similitudo: ita ut qui videat imaginem, in ea imperatorem cernat; et rursus qui viderit imperatorem, [Col. 0306B] cognoscat quod hic sit, qui in imagine est. De eo vero, quia non mutetur similitudo, volenti prae imagine [Gr., et ms. Jol. post imaginem] videre imperatorem, imago dixerit: Ego et imperator unum sumus. Ego enim in illo sum, et ille in me. Et quod aspicis in me, id et in illo vides: et quod intuitus est in illo, hoc vides in me. Qui ergo adorat imaginem, in ipsa adorat imperatorem. Illius enim forma et species est imago.

Tarasius sanctissimus patriarcha dixit: Ipsa rerum natura docet, quia imaginis honor ad principale refertur: similiter autem et inhonorantia. Pater autem nunc in exemplum sumpsit quae lecta sunt.

Epiphanius Deo amabilis diaconus ecclesiae Catanae, [Col. 0306C] et locum retinens Thomae reverendissimi episcopi Sardiniae, dixit: Paradigmata in manifestis accipiuntur, quemadmodum et deiloquus Pater imperatoris imaginem.

Niceta reverendissimus diaconus et notarius legit:


Sancti Basilii de triginta capitulis ad Amphilochium scriptis de sancto Spiritu, capitulo decimo septimo.

Quia rex dicitur et regis imago, et non sunt duo reges. Nam neque imperium scinditur, neque gloria dividitur. Sicque enim principatus noster, qui nobis imperat, et potestas una est, et [Gr. add. ita et laus quae a nobis datur, una est et] non multae, eo quod imaginis honor ad primitivum transeat.

Joannes reverendissimus presbyter et locum retinens [Col. 0306D] Orientalium summorum sacerdotum, dixit: Librum hunc quem prae manibus habemus, nobiscum detulimus ab Oriente, et poscimus recitari.

Constantinus reverendissimus diaconus et notarius legit:


Sancti Basilii sermone contra Sabellianos, et Arianos, et Anomaeos, [b 1Kb] id est dissimiles, cujus initium est:

Impugnat Judaismus paganismum, et uterque Christianismum. Et post alia: Sed veritatis ratio utrimque adversantia refugit. Ubi enim unus est principatus [Gr., unum principium], et unum quod [Col. 0307A] ex eo est, et unum quidem est principale, una vero est imago, unitatis ratio non corrumpitur; pro eo quod genitus ex Patre Filius existat, et naturaliter in se Patrem figuret. Ut imago quidem est, incommutabilitatem habet: ut autem genimen, substantiam unam salvat. Neque enim qui in foro imperatoriae imagini intendit, et imperatorem dicit eum qui in tabula est, duos imperatores confitetur, imaginem scilicet, et cujus est imago. Neque si ostendens tabulam pictam, dixerit, hic est imperator, privavit principale imperatoris appellatione, cum magis illi honorem stabiliat per hujus confessionem.

Joannes reverendissimus presbyter, monachus et vicarius Orientalium pontificum, dixit: Pseudosyllogum [Col. 0307B] illud susurravit, quia qui adorat imaginem, dividit Christum in duo: et qui videt imagines, et dicit vel superscribit, quia hic est Christus, dividit Christum: quod stultissimum est. Deifer enim Basilius, utpote luminare et magister existens Ecclesiae Dei, et Spiritu sancto divina initiatus, ait, quia imaginis honor ad primitivum pertransit: et qui imagini imperatoris intendit, videt in ea imperatorem? qui autem adorat eam, non duos imperatores adorat vel videt, sed unum imperatorem. Dixit namque Pater lucide, quia imperator dicitur et imperatoris imago, et non duo imperatores. Itaque qui adorat imaginem, et dicit, quia hic est Christus Filius Dei, non peccat. Manifestum autem est, quia Christus est verus Dei Filius, et Patri confessor in coelis, et cum [Col. 0307C] proprio corpore suo: sed per imaginem quae de coloribus facta patet, adoratur imperium ejus, et glorificatur, et in memoriam venimus ipsius praesentiae, qua in terra conversatus est. Unde et hic Pater ostendit non duas adorationes, sed unam esse et imaginis et principalis, cujus imago est.

Petrus et Petrus Deo amabiles presbyteri ac vicarii Adriani papae senioris Romae, attulerunt librum: quem accipiens Demetrius Deo amabilis diaconus, et vasorum custos sanctissimae magnae ecclesiae, legit:


Sancti Patris nostri Basilii ex epistola ad Julianum transgressorem.

Secundum immaculatam fidem Christianorum, quam divinitus sumus sortiti, confiteor et polliceor [Col. 0307D] credere in unum Deum Patrem omnipotentem, Deum Patrem, Deum Filium, Deum Spiritum sanctum: unum Deum tria adoro et glorifico. Confiteor autem incarnatam Filii dispensationem, et Dei genitricem sanctam Mariam, quae illum secundum carnem peperit. Suscipio autem et sanctos apostolos, prophetas et martyres: et ad supplicationem, quae est ad Deum, hos invoco; ut per eos, id est interventionem eorum, propitius mihi sit misericors Deus, et culparum mihi redemptio fiat, et detur. Unde et characteres imaginum eorum honoro et adoro, praecipue cum hoc traditum a sanctis apostolis, et non prohibitum sit: quin et in omnibus ecclesiis nostris ostendatur depictum.

[Col. 0308A] Gregorius Deo amabilis diaconus sanctissimorum et laudabilissimorum apostolorum legit:


Theodoreti episcopi Cypri de vita Symeonis Stylitae, cujus initium est:

Symeon, qui valde magnum erat miraculum orbis. Et post alia: Aiunt enim hunc virum in maxima Roma famosissimum fuisse, ut in omnibus ergasteriorum foribus iconas ipsi breves erigerent, custodiam quamdam sibi ex hoc et munimen acquirentes.

Joseph, reverendissimus monachus et hegumenus monasterii Heracliae, dixit: Et ego peccator librum fero continentem vitam sancti Symeonis Mirabilis Montis, et ut jubetis.

Sancta synodus dixit: Legatur.

[Col. 0308B] Et accipiens Cosmas Deo amabilis diaconus et cubuclesius legit:


Ex Vita sancti Patris nostri Symeonis Mirabilis Montis, capitulum centesimum decimum octavum. De femina quae Rhosopoli sterilis erat, valido daemonio pressa: quae sana et fecunda facta, imaginem justi imposuit domi suae, quae magnifice miracula operabatur.

Mulier quaedam erat Rhosopoli Ciliciae, Theotecna dicta, quae habitaverat cum viro annis viginti, et filium non habuit. Contigit autem eam etiam a daemonio a pueritia vexari, et mandere linguam. Vir autem ejus ultra non valens sufferre tribulationis ejus angustiam, dimisit illam a domo sua, et per [Col. 0308C] quatuor annos cum nulla est femina sociatus. Illa vero invento comitatu confugit ad justum. Cum autem vidisset eum daemon, statim fremuit, et torquebatur coram eo, videns cum muliere spiritualem ejus imaginem, dicentem humana voce: Separabo te ab ea, maligne et immunde spiritus, et revertetur ad virum suum, et efficietur illi anno sequenti puer. Et ejulavit daemonium ferociter conturbatum: O violentia adversus me! non est tuum matrimonii solutiones efficere; utquid autem et filium eis das, cum a me filium minime fecerit? quid mali feci tibi? vel quid peccavi in conspectu tuo, quia separas me a muliere mea? si servum me comparasses, dares me forsitan et in servitium hominibus. At vero Symeon ait: Quia malus servus es, recognosce teipsum, maligne, [Col. 0308D] et curre in flamma ignis arsurus; et fer aquam, et collige ligna. Et statim veluti ventus cursim et vehementer incendens daemon, et tollens in muliere amphoram aquae minabatur; et impletam illam, et collecta de silva ligna attulit ululans et dicens: Vae mihi, vae mihi malo servo et inventori malorum; quid passus sum? Nam a muliere mea separat me sanctus Symeon; et quid faciam infelix, nescio. His autem dictis coram populo qui convenerat, postquam adimplevit ministerium quod sibi fuerat imperatum, clamavit altisone loquens; et aspiciens contra se veniens fulgur ignis, currebat in muliere per circuitum status ejus, plurimum et dolenter cruciatus; et taliter protinus exiit: et muliere pristino ordini restituta, dimisit eam Symeon sanam, dicens ad illam: [Col. 0309A] Vade, mulier, in domum tuam, et cohabita cum viro tuo. Ecce enim direxit Dominus cor ejus, ut recipiat te cum gaudio magno: quod et factum est. Cumque illa reversa fuisset, statim rectum factum est cor viri sui ad diligendum eam: et ingressus est ad illam, et confestim concepit in utero: et completo anno, tulerunt puerum ad servum Dei, laudantes et glorificantes Deum. Cum autem complessent orationem suam, et rediissent ad propriam domum, erexit mulier fide ducta imaginem sancti in interiori domo sua: quae operabatur miracula, obumbrata Spiritu sancto, qui habitabat in sancto: et a daemonio vexati emundabantur illic, et ex variis passionibus infirmati curabantur. In quibus et una mulier fluxum sanguinis incessanter per quindecim annos passa, [Col. 0309B] in fide accessit ad videndum imaginem, et continuo fluxus stetit. Dixit enim intra se, quia si tantum videro similitudinem ejus, salva ero. [Gr. add. Videns autem, quod exsiccatus esset fons sanguinis sui, ad hominem Dei protinus accurrit, adorans coram eo, laudans et glorificans Deum, ac enuntians miraculum in se perpetratum.]


Item legit aliud miraculum sancti Patris Symeonis.

Accidit autem in diebus illis quemdam virum forensem urbis Antiochiae dira pressura detineri a daemonio maligno, et angustari per aliquot tempora, ita ut strangularetur ab ipso, constrictis spiraminibus suis. Hic ascendens ad sanctum, et consecutus remedium intercessionibus ipsius, et factus tanquam [Col. 0309C] nihil fuisset mali perpessus, et rediens ad propriam domum, pro gratiarum actione erexit illi imaginem in publico et clarissimo civitatis loco, super januas ergasterii sui. Videntes autem eam quidam ex infidelibus tam honorabiliter eum luminibus et velis glorificari, repleti zelo, conturbaverunt similes suos, inordinatos scilicet homines: ita ut conveniret multitudo, et cum tumultu clamaret: Tolle a vivendo qui hoc fecit, et imago deponatur. Contigit autem per dispensationem Dei, ut vir non inveniretur tunc in domo sua. Procurabant enim, ut in eum manus injicerent, aliis alia vociferantibus. Malitia enim eorum multa et magna erat in conspectu Dei vehementer, et invidia immensa, et [Gr., furiis incitati] operantes ad hoc convenerant, tempus invenisse putantes [Col. 0309D] simultates excitandi, et sanctum injuriandi, utpote illum qui crebro redarguerat malitiam fidei et errorem eorum qui in ipsis gentiliter conversabantur. Cum ergo non possent ferre tantam insaniam, praeceperunt uni militum ascendere scalam, et ejicere imaginem. Qui ascendens, et extendens manus ut faceret quod sibi praeceptum fuerat, mox elisus est a sursum usque deorsum, cadens in terram: et facto magno tumultu in turba, apposuerunt exardescentes alium imponere. Sed et ille manus suas extendens, pari modo elisus cecidit super terram. Quod factum timentes omnes, coeperunt signaculum crucis sibi imponere. Porro infideles illi per amplius insurgentes, adjecerunt tertium imponere [Col. 0310A] ad hoc: et cum extendisset et ipse manus, ut ejiceret imaginem, similiter et ipse corruit super terram. Timor tunc venit magnus super omnes qui circumstabant fideles, qui et perculsi super caecitate et audacia infidelium, et non sanctorum virorum illorum, adorata cum oratione imagine, recedebant.

Constantinus sanctissimus episcopus Constantiae Cypri dixit: Haec quidem, honorabiles Patres, de his quae lecta sunt, audivimus, et credimus. Ego autem humilis signa quae facta scio, similia referam. Vir quidam Cyprius in civitate Constantia minans jugum suum, et pergens ad opus suum, ingressus est ad orandum in orationis domum Dei genitricis. Et cum oraret, suspiciens videt imaginem sanctae Dei genitricis ex coloribus factam in pariete, et dicit: [Col. 0310B] Hoc quid facit hic? Et accepto stimulo suo effodit oculum imaginis dextrum: et exiens de templo, pulsavit boves aculco. Cumque rumperetur stimulus, rediit fragmen stimuli in dextrum oculum hominis, et obcaecavit eum. Hunc ego vidi virum, et novi luscum effectum. Alius homo in civitate Citio, festivitate sanctae Dei genitricis, die scilicet decimo quinto mensis Augusti, ingressus est in templum, ut adornaret illud velis: et assumpto clavo, fixit eum in pariete, in ipsa fronte imaginis sancti Petri. Cum ergo funem ligasset, et explicuisset velum, eadem hora dolor apprehendit eum in capite et fronte intolerabilis: et mansit duobus diebus solemnitatis jacens, et cruciatus patiens. Quo comperto episcopus Citii redarguit, et jussit pergere et educere clavum [Col. 0310C] ex imagine. Qui pergens, et hoc gerens, cum educeret clavum, alleviatus est dolor. Interrogetur autem hinc et episcopus: adest enim. Interrogatus ergo episcopus Citii, cum juramento firmavit haec coram synodo sic se habere. Ante biennium navigaverunt viri [Citienses] in duabus navibus in civitatem. Syriae, quae vocatur Gabala. Cum autem essent Gabalae secundum consuetudinem, taxati Agarenorum descenderunt ad maritima: et venientes quidam eorum Gabalam, divertunt in quoddam templum civitatis. Porro unus ex Agarenis videns imaginem in pariete de calculis, interrogavit quemdam Christianum qui aderat, quid prodest imago haec? Ad quem Christianus ait, quia his quidem qui eam honorant, prodest: his autem qui illam inhonorant, nocet. Et [Col. 0310D] Saracenus: Ecce ego, inquit, effodiam oculum ejus, et videbo quid mihi noceat. Haec dixit, et extendens contum suum, imaginis oculum dextrum effodit. Protinus ergo et suus dexter oculus in terram exsiliit, idemque ignea est febre detentus. Hi autem qui simul cum illo aderant, acute illum aegrotasse videntes, tulerunt, et ad civitatem ipsius reduxerunt. Haec nobis retulerunt viri qui remearunt ad Cyprum, numero triginta duo.

Theodorus sanctissimus episcopus Catanae tradidit librum: quem accipiens Gregorius Deo amabilis diaconus sanctissimorum et laudatissimorum apostolorum, legit:


[Col. 0311A] Sancti Basilii de sermone in beatum Barlaam, cujus initium est:

Prius quidem sanctorum mortes. Et post alia: Assurgite nunc mihi, o clarissimi athleticarum virtutum pictores, et militis abbreviatam imaginem vestris magnificate artibus: obscurius a me, qui coronatus est, scriptum vestrae sapientiae fulgorate coloribus. Ibo in victoriarum martyris per vos pictura victus: gaudebo tali vestrae fortitudinis hodie victoria superatus. Videbo manus ad ignem subtilius a vobis depictum certamen. Videbo clariorem in vestra depictum imagine luctatorem. Plorent daemones, martyris factis fortibus et nunc perculsi: combusta illis manus et vincens ostendatur: et pingatur in tabula similiter et ipse agonotheta luctaminum Christus, [Col. 0311B] cui est gloria in saecula saeculorum. Amen.

Constantinus Deo amabilis diaconus et notarius legit.

[a 1Kb] Photini Deo amabilis presbyteri et defensoris sanctissimae magnae Ecclesiae Constantinopoleos.


De Vita sanctae memoriae Joannis Jejunatoris, qui fuit episcopus ejusdem urbis.

Adhuc nec hoc lateat miraculum, nec indulgeamus egregio Patri hoc dudum maxime celare acceleranti. Nam nox quidem erat, et deambulamus cum velocitate multa, utpote in terram ultra positam Mauricium imperatorem adituri: Mauricium, qui dudum quidem justissimus et mitissimus fuit, nunc autem et martyr; hoc enim profundissimus ei draco et tyrannus [Col. 0311C] etiam nolendo donavit. Cum ergo festine ambularemus, mulier quaedam speciosa valde, tam veste, quam vultu et anima, quae dives admodum fuerat, sed non putabatur propter calamitatem quae inerat ei, procul apparuit mihi mista cum multitudine fratrum nostrorum pauperum, quae persecutionem ab his [Gr., rejecta ab his] passa, qui super isto erant ordinati, nequaquam recedebat, sed cum lacrymis, licet verecundata propter naturam, necessitatis tamen causa impudenter inferebat molestiam. His visis ordinem in quo fueram deputatus, relinquo, et apprehendo mulierem, et quidnam vellet, interrogabam. At illa: Virum, inquit, habeo et daemonium habet: et tertius annus est iste, ex quo denis millibus, ut ita dicam, venerabilibus locis et religiosis [Col. 0311D] hominibus hunc miserum obtuli, et nihil obtinere amplius valui. Ad extremum ego nunc ab eremo veni. Nam ille ipse, qui in ea prae omnibus fere sanctis miracula facientibus, in patrandis miraculis testimonium habebat [habet], ad curationem exhortans [Gr., ad curationem et ipse nihil proficiens]: Vade, inquit, ad Joannem patriarcham magnum, indeque feres cum benedictione summi sacerdotis Dei omnipotentis imaginem Virginis matris Dei; et ibis, et portabis imaginem in domum, in qua habitasti [Col. 0312A] in terra tua. Ecce enim mittes de caetero virum tuum, et locabis eum in atriis domus tuae; et non videbit vitatem regis magnam, ad quam nunc proficisceris: et exaltabis, et pones similitudinem, et fiet sanctificatio domui tuae: et erit ut omnis quicunque habitaverit in ea, benedictione benedicatur: et ecce fuga fugiet, et alienatus erit spiritus, et ultra non appropinquabit ei, eo quod Dominus prope sit, et in saecula gloria ejus. Amen. His dictis, adduco eam ad patriarcham die sequenti qui sexta feria consueverat in Dei genitricis templo juxta ingressum facto celebrare [Gr., dum sexta feria de more in Dei genitricis propinquum templum esset ingressurus]: et refero negotii circumstantiam, nunc quidem valde juveniliter simul et rhetorice, nunc autem [Col. 0312B] submisse ac dolenter: et gaudebam, suadere sperans pariter et laudari, eo quod ita pias assererem propositiones. Adhuc autem mihi moesto et docenti, quoniam [Gr., Adhuc autem mihi docenti, et cum libertate dicenti, q.] eremita, o domine, dixit a Deo motus, quod merito vos, domine, expulsurus sis: interdicit sermonem meum, et furore fervens: etiam, domine, etiam, domine, vocem extollens eremita clamabat; etiam, ut ego dominus ejiciam daemonem; ut dicam, tibi dico immundo, exi a figmento, et vade huc atque illuc, et ad invisibile: talia jubes ut garriam homo sordidus et peccator: si estis mira operantes, meum ejicite spiritum. Orationum eges multarum, frater Photine, per orationes sanctorum. Sic praeter spem inhonoratus, recedebam erubescens: [Col. 0312C] et silenter effugiens, efferebar retrorsum, et fortuito, et in obviantes quasi crapulatus incidebam; et apprehendo vix quamdam sacelli extremitatem: et furore commotus (plurimum namque tristitiae jam in furorem efferebatur, eo quod non invenerim gratiam in conspectu summi sacerdotis Dei magni) multa silentio in memetipso reputabam [Gr., conquerebar], et quod non esset ab isto quidquam boni ulli ovium sperandum, pastore videlicet nobis ad lupi naturam perveniente. In his ergo cum essem haesitans, mihi consilium fit. Et mittens domum ex sequentibus quemdam, defero dominae imaginem ex his quae illic positae erant, satis oppido speciosam: et adornans valde bene, et ut erat possibile ad evidentius apparendum et reputandum, quia oportebat [Col. 0312D] a maximo patre, utpote jam inclinato, accipere imaginem [Gr., quia a maximo patre ut. i. inc. acceptam haberem imaginem], tenui hanc, et dedi mulieri; orareque pro nobis, et patriarchae gratias multas confiteri, atque abire cum gaudio jubebam. At illa liberabatur modicum [Gr., propemodum] et exsultans, et non habens quod faceret [Gr., fieret]. Unde et erat utriusque quasi dimidium gaudium. Nam ego quidem putabatur [Gr., putabar, seu, videbar], non autem gaudebam. Illa vero et putabatur, [Col. 0313A] et gaudebat: sed intentio et rei finis non habebat initium. Tunc ergo animi defectionem, quae nos obtinuerat, consolari taliter opinatus, acquisivi aliud [Gr., aliam], contemplans et reputans, quem, quando, et ubi, et in quo, et quomodo, vel qua nobis mediante abirem seductus et circumveniens [Gr., seduxissem et circumvenissem] mulierculam miserrimam, et ita miserabilem, et tantas fiducias nobis commendantem. Maxime autem contristabar, utpote separans mulierem a meliorum protectione, et per alium talia sapientem ad ea [Gr., quae opus illi erant exhibitione] quae dealbari verebatur. In his rursus, et propter hujusmodi seductionem, et dicere atque oblatrare spiritum existimavi: et quia ipse ego e contrario firmaverim atque locaverim [Col. 0313B] stabilitatem, quae erat daemoni circa hominem. Et quod factus sum ei et materia et occasio calumniarum justarum, non dum dico contra memetipsum solum, ergo [Gr., sed] contra omnes quidem Christianos, et contra sacerdotes primum, eo quod uxorem quidam presbyter altero typho, aiunt, altero daemone, qui erat mendacii, praejudicavit: quod nihil profecto est aliud, quam in Beelzebub ejicere velle daemonia. Haec quidem mihi et hujusmodi indesinenter animam ingressa atrociter conturbabant, et inficiebant, et magna exspectare dabant mala tam ab hominibus, quam ab ipso Deo. Verumtamen recogitabam, et referebam mihimetipsi excusationem [simulationem], et quamdam quasi consolationis phantasiam ad praesens imponebam, dicens apud [Col. 0313C] me: Deus enim de futuro faciet curam. In hoc quippe anno intra locum forte [Gr., In hoc quippe intermedio tempore forte] nobis morietur sive muliercula, sive ipse vir, sive alius quisquam. Moriar autem multoties ego, et cessabit qui [Gr. et ms. Jol., quod] tristitiam inferebat. Igitur in his tunc a dyscolis, quae circa miseram mulierem erant, ut rebar, liberatus, rebar a turba liberari. Post annos reor ferme tres stabam penes ipsas sacras portas magni templi. Et ecce mulier elevans supercilia, et vehementer ac indefesse pronuntians et respirans, intuita est in me, et proximam interrogabat: ipse, putas, est? vel quid? et locuta, etiam ipse est veraciter; cursim movetur, et procumbit mihi ad genua; et flexa comprehendit mihi talos, et osculabatur [Col. 0313D] circumplexans, et jacens in pavimento. Ego quidem sinebam interim et gaudebam, et huc atque illuc ad turbas circumspiciebam praeeminens [delicias faciens], et his qui circumstabant jacentem videndus [Gr., et ms. Jol., videri dans], et ostendens quod essem utique alicubi et ipse eorum qui multa possunt. At illa alia quaedam quae egenarum erant, saepius allocuta (erat enim inde) [Gr. add., et veneror dominum, saepius locuta; erat enim ibi] deinde tamen et constringens nos valde, deponit vi tergis suis: et jacebam cadens, risus factus hinc circumstantibus multum; et vix prae reverentia exsurgens, dedi ei alapam, et decanos vocabam, et ad decanum [decanicum] rapere sceleratam jubebam. Nam et [Col. 0314A] faciem [Gr., post vero f.] intuitus, arbitrari coepi hanc illam esse quae olim. Apponebat quippe et hoc, quia Deus mercedem domus meae det tibi, domine. Tunc plane, tunc cuncta videbam, pariterque gaudens et agonizans [certans], hoc solum interrogabam: Sana facta es? vel: Quomodo sana facta es? et assumens secreto [Gr., in otio], enarravit adventum ad regionem, et deportationem imaginis ad domum suam: et quia in excelsum elevata, et superposita est in parietibus domicilii sacro pariter et decentissime. Ut autem et per tempus frequens imagini oblatrans atque delusum figmentum [Gr., insultans, ac fere figmentum, etc.] discerpens spiritus, in fine insonuit [Gr., discesserit]: et facta est nobis medicina, dixit, quod patiebatur [Gr. patiebamur] [Col. 0314B] olim in veritate. Eos enim qui similia patiuntur, locus, imo figura Virginis matris curat. Hic est enim finis causae.

Leo sanctissimus episcopus Phociae dixit: Scriptum est, quia in duobus vel tribus testibus stabit omne verbum (Matth. XVIII): et hodie exhibiti sunt nobis plurimi sacri libri, qui mentes nostras rigaverunt, et satisfecerunt de restitutione sanctarum imaginum.

Et legit Petrus lector:


De vita beatae Mariae Aegyptiae, cujus initium est:

Secretum regis celare bonum est, opera vero Dei praedicare gloriosum est. Et post alia: Alios quidem templum habebat, nemine impediente; me vero miseram [Col. 0314C] non recipiebat, veluti quadam militari multitudine ad hoc ordinata vel jussa, ut mihi excluderet aditum: taliter me quaedam audax [Gr., conferta] prohibebat virtus. Et iterum steti in atriis: hoc ter et quater patiens sive faciens, deficiens, ultra jam pelli et repelli non valui: factum enim mihi est corpus prae vi defessum. Desinens ergo recessi, et steti in quodam angulo aulae templi: et vix tandem ad conscientiam perveni causae prohibentis me videre vivificum lignum. Tetigit enim mihi oculos cordis sermo salutaris, ostendens mihi, quod coenum esset operum meorum, quod introitum mihi claudebat. Coepi igitur flere ac plangere, atque pectus percutiebam, gemitus ex profundo cordis attrahens. Cumque plorarem, video de loco in quo [Col. 0314D] stabam, imaginem sanctissimae Dei Genitricis desuper stantem, et aio ad eam indeclinabiliter intuens: Virgo domina, quae Deum Verbum secundum carnem genuisti; novi quidem, novi, quod non sit decibile, neque rationabile, me ita sordidam et ita luxuriosam, imaginem contemplari tuam, quae semper es Virgo casta, corpus et animam habens mundam et impollutam. Justum enim est, ut luxuriosam me munditia tua odio habeat et detestetur. Verumtamen quoniam, ut audivi, ideo factus est Deus quem genuisti, homo, ut vocet peccatores ad poenitentiam (Matth. IX), auxiliare mihi, quae sola sum, non habens quemquam in adjutorium. Jube etiam mihi indulgeri ecclesiae ingressum, ne prives me [Col. 0315A] visione ligni, in quo secundum carnem affixus Deus quem genuisti, sanguinem proprium pro me in redemptionem dedit. Jube mihi etiam, o domina, januam aperiri sacratissimae crucis adorationis. Ecce te do Deo, qui ex te genitus est, vadimonium, quod ulterius carni huic injuriam non inferam per turpem quamcunque commistionem: sed cum lignum crucis filii tui videro, mundo et his quae in mundo sunt confestim abrenuntiem, et statim ibo quocunque ipsa, utpote salutaris vades [vas], insinuaveris et duxeris me. His dictis, ac si quadam certitudine percepta, fidei fervore, miserationis Genitricis Dei confisa, et movens meipsam de illo loco, in quo stans deprecationem faciebam; et venio rursus, et ingredientibus memet commiscui: et non erat jam [Col. 0315B] ullus qui me impelleret et repelleret [Gr., repelleretur], nullusque prohiberet januae appropinquare, per quam in templum ingrediebantur. Comprehendit ergo me horror et ecstasis, et tota ex toto torquebar atque tremebam. Deinde cum pervenissem ad januam, quae usque tunc mihi fuerat obserata, ac si omnino virtus, quae prius me impedierat, nunc mihi praeparasset ingressum, ita sine labore ingressa sum: ita intra Sancta sanctorum ingredi digna effecta sum. Nam et vivificam crucis visionem promerui, et Dei vidi mysteria, quin et quam sit paratus ad suscipiendam poenitentiam. Projiciens itaque me ipsam super terram, et sancto illo adorato pavimento, currebam postulatura [egressa], penes eam quae mihi fidem dixerat, accelerans. Fio itaque in [Col. 0315C] illo loco, in quo vadimonii chirographum scriptum est: et genu flexo coram sanctissima Virgine Dei genitrice, his usa sum verbis: Tu quidem, bonitatis amatrix domina, tuam in me ostendisti misericordiam: tu indignae non es abominata deprecationem! vidi gloriam, quam juste non videmus nos luxuriosi. Gloria Deo, qui per te peccatorum suscipit poenitentiam. Quid enim habeo, peccatrix, amplius considerare, vel fari? Tempus est, domina, ut compleantur jam foedera vadimonii, cui fidem dixisti. Nunc deduc quo jusseris. Nunc esto mihi magis salutis magistra, manu ducens in viam quae ad poenitentiam dirigit. Et cum haec adhuc dicerem, audivi quemdam a longe clamantem: Si Jordanem transieris, bonam invenies requiem. Ego vero hanc vocem [Col. 0315D] audiens, et hanc propter me factam fuisse credens, lacrymata clamavi, et Dei genitrici vociferata sum: Dei genitrix, domina, ne derelinquas me. Et his dictis, exivi de atrio templi, et constanter ambulabam.

Joannes reverendissimus monachus, presbyter et vicarius Orientalium pontificum sedium, dixit: Talem imaginem nos vidimus in sancta Christi Dei nostri civitate, et crebrius eam salutavimus.

Stephanus Deo amabilis diaconus, notarius et referendarius venerabilis patriarchici secreti, legit.


Ex passione sancti martyris Procopii, cujus initium est:

Per illa tempora regnavit Diocletianus tyrannus. [Col. 0316A] Et post alia: Adolescens autem gaudio magno percepto in fide roboratus est, similiter omnes qui cum eo erant; et eadem noctis hora reversus est cum militibus, et venit Scythopolim. Et advocatis occulte omnibus auri et argenti artificibus, interrogabat eos, dicens: Potestis mihi facere vas, quod ego vobis expono? Qui timentes austeritatem viri, consilio facto statuerunt coram eo unum, qui erat major eorum, artificem nomine Marcum, dicentes: Iste faciet, domine, voluntatem tuam. Et post pauca: Marcus autem non parebat ei. Adolescens vero persuasit illi, dicens, quia usque ad mortem non indicabo imperatori secretum. Qui credens, per noctem in secreto operatus est crucem de argento et auro. Et factum est ut consummata et erecta cruce, apparerent [Col. 0316B] tres in ea imagines: et erat superscriptum Hebraica dictione sursum in principio, Emmanuel: et in utrisque initiis, Michael, et Gabriel. Voluit ergo Marcus reveritus delere imagines, et non potuit. Manus enim ejus manebat veluti arida. Cum autem gallus vocem dedisset, venit dux qui dicebatur adolescens [Neanias], ad domum Marci, ut tolleret crucem: et videns eam, adoravit illam, et dicit Marco: Quae sunt hae facies, et quae superscriptio: Dicit ei: Domine, in ea hora, qua consummatum est opus, ortae sunt iconae istae; et nescio cujus, vel quae sit superscriptio. Porro adolescens [Neanias] cognovit quamdam virtutem in ea esse. Et adorata cruce, involvit purpura, et ivit viam suam gaudens, latis artifici Marco pretiis pluribus, et introivit cum [Col. 0316C] duobus numeris in civitatem suam.

Stephanus reverendissimus monachus et librorum custos venerabilis patriarchii legit:


Ex Vita sancti Patris nostri Theodori archimandritae Sicensium, cujus initium est:

Benedictus Deus et Pater Domini nostri Jesu Christi (II Cor. I). Et post alia: Cum autem esset quasi annorum duodecim, facta est mortalitas ex bubone in illa villa, ita ut ipse infirmaretur pene ad mortem. Porro detulerunt eum in oratoriam domum sancti Joannis Baptistae, quae erat juxta villam, et statuerunt [straverunt] eum ad introitum altaris. Porro super illud in receptaculo crucis stabat imago Salvatoris nostri Jesu Christi. Cumque ex dolore [Col. 0316D] bubonis cruciaretur, repente de imagine ceciderunt super eum roris guttae, et statim gratia Dei a dolore convaluit, et sanus effectus est, et ivit domum suam. Et post brevia: Imitari igitur volens David in Deo decibili hymnodia, coepit discere psalterium. Cumque difficile cum multoque labore didicisset usque ad decimum sextum, imminentem decimum septimum psalmum non valebat memoriae commendare. Meditans ergo in oratorio sancti martyris Christophori, quod erat de proxima villa, et non valens ediscere, prosternens se supra faciem, deprecabatur Deum, ut docibilem se faceret ad psalmorum meditationem. Porro amator hominum Deus, qui dixit: Petite, et dabitur vobis (Matth. VII), dedit ei petitionem ipsius. [Col. 0317A] Itaque surgens de pavimento, et imagini Salvatoris intendens, et supplicans sensit dulcedinem melle suaviorem illatam in os suum. Qui agnita Dei gratia, et percepta dulcedine, gratias egit Deo: et ab hora illa facilius ac bene [docibilius] doctae memoriae psalterium commendabat.

Cosmas Deo amabilis diaconus et cubuclesius egit:


Epistola Gregorii sanctissimi papae Romani ad sanctissimum Germanum, qui fuerat patriarcha Constantinopoleos.

Qualis et quae delectatio meam sic laetificare animam novit, sicut gratificus nuntius super tuo nomine, quod reverendum revera mihi et magnificandum decenter est, o sanctificate et divinitus acte? [Col. 0317B] Hoc enim et nunc ego per honorabiles litteras tuas evangelizatus exsultavi, et prae nimio gaudio, spiritu laetificatus sum. Deinde in coelum extendens oculum, gratiarum dominatori omnium Deo retuli actiones: qui taliter etiam modo voluit, et fine tenus vobis cooperatur, et omnia vestra in lucem educit. Hoc enim et orandum mihi est noctu et interdiu, et nunquam aliquando hoc desiderium deserendum esse in Christo confidens pronuntiabo. Testimonium autem perhibet sermoni meo, o superlaudabilis et a Deo dilecte, etiam tuae per omnem horam benevolentiae recordatio: quam habitatricem habens in labiis, et dolorem verbi ferre non valens, illico ad affatum per litteras properavi. Est enim debitum mihi, et debitis cunctis insignius, te fratrem meum et propugnatorem [Col. 0317C] Ecclesiae salutare ac alloqui, et luctaminum tuorum collaudare materias. Etiamsi quis dicat et valde convenienter: clamet potius ea impietatis praecursor, qui nunc passus est, bona actione malam actionem tuis commutaturus felicitatibus. Nam arbitrabatur secundum illum qui desursum cedidit, fremere simul et praevalere adversus pietatem: sed impeditur coelitus spe fraudatus: et audiebat quidem ab Ecclesia ea quae et Pharao prius Aegyptius tyrannus, Moyse de illo canente: Dixit inimicus: Persequens comprehendam, partibor spolia, replebo animam meam (Exod. XV). Sed et audiebat quae et ipse diabolus, cum prophetica illi praenuntiaretur maledictio: Propterea destruet te Deus in finem, evellet te, et emigrabit te de tabernaculo tuo, et radicem tuam de [Col. 0317D] terra viventium (Psal. LI). Ita et ille praeter spem conatibus, qui in spe erant, frustratus periit, superno agone vestro et robore, apostatae enervata impugnatione adversus Deum, deorsum effecta, et ad novissimum propemodum expulsa exitium Christum impugnantis ferocitate: ita ut super eo Scriptura veraciter impleatur, quae dicit: Arcus fortium superatus est, et infirmi accincti sunt robore (I Reg II): pro eo quod nulla est ad infirmum Dei firmitas abominationis eorum qui Deum impugnant, et pugnare pro Deo mundum contra insensatos asserit [scriptum est]. Quomodo ergo non cum Deo pugnans, o tu sanctissime, adversus eos qui sine Deo et contra Deum sunt, commoveris? Qui videlicet inveniunt eum qui [Col. 0318A] invisibiliter oppugnatur, imo, ut verius dicamus, simul pugnat, et hostes in fugam vertit: ac ubi sic coepisti praelium, ut Deus ipse tibi monstravit? praeesse praecipiens in castris regni Christi gloriosum vere ac insigne labarum, id est vivificam crucem, magnum contra mortem magnitudinis suae tropaeum: in quo mundi quadrifarie terminos circumscripsit, lineamentis distinguens. Deinde et sanctam imaginem omnium dominae ac verae Dei Matris, cujus vultum divites plebis deprecabuntur. Etenim sancta est, quemadmodum patribus videtur, quae taliter a vobis pie honorata tribuit vicissitudines. Nam imaginis honor ad principalem transit, secundum Basilium magnum. Et pietate est plena venerabilium imaginum causa, sicut dicit Chrysostomus: Ego et cera [Col. 0318B] perfusam amavi picturam pietate refertam: vidi enim in imagine angelum cuneos barbarorum persequentem, et David veritatem dicentem: Domine, in civitate tua imaginem eorum ad nihilum rediges (Psal LXXII). Et nequaquam Ecclesia erravit, licet ita fuerit aestimatum. Indulgeat Deus, neque secundum gentilem consequentiam est traditio (absit) et intentio rei secundum quid probatur, et nequaquam considerantur quae perficiuntur. Nam neque in Paneade civitate haemorrhoissae pie motae in recordationem facti in se miraculi repudiabatur, cum orta esset herba circa pedes statuae, quae ab ea in nomine Domini Jesu Christi erecta est: et extranea erat, incognitaque specie, positaque omnibus in variorum languorum remedium condescensione et bonitate Dei et Salvatoris [Col. 0318C] nostri. Imo legalis, ut jam [ita] dicamus, hujusmodi est in Deo erectio; licet figuris magis signanda [Gr., figuris expressior], et umbrae praeferenda sit gratia et veritas. Unde maximam salutis causam sanctorum coetus Dei consilio hoc capitulum tradidit [Gr., h. cap. Ecclesiae trad.] in universorum vultibus, et colorum operationibus venerabilem et sanctum characterem secundum humanitatem ejus qui tollit peccatum mundi, erigamus, per eum humilitatis celsitudinem Dei verbi considerantes, et ad memoriam conversationis in carne factae, tam videlicet passionis ejus et salutaris mortis, quam redemptionis quae hinc mundo effecta est, manu quodammodo ducti: et nulla est hinc a divinis dissonantia. Si enim propheticae praelocutiones terminum minime [Col. 0318D] perceperunt, ne scribantur res ad ostensionem eorum quae adhuc facta non sunt: id est, si non est incarnatus Dominus, non formetur sancta imago ejus secundum carnem. Si non est natus in Bethlehem ex gloriosa Virgine Dei genitrice, neque magi munera obtulerunt, neque pastoribus supra stetit angelus, neque multitudo coelestis exercitus nato hymnum obtulit (Matth. XXV, Luc II.); si non in ulnis genitricis ut infantulus ferebatur, qui portat universa, et lactis alimoniam pertulit, qui dat escam omni carni: nec hoc figuretur. Si non a sene suscipiebatur, qui vitae tenet principatum et mortis, et omnium Dominus per eum agnitus simul et praedicatus, et ut demissionem concederet, postulatus: si non in [Col. 0319A] Aegyptum causa dispensationis pergebat super nubem levem omni scilicet lumine illustratam matrem ac sanctitate robustam, qui in excelso sedet: et redit ex Aegypto, et habitat Nazareth: ne figurentur coloribus. Si non mortuos suscitavit, et erexit paralyticos, et leprosis praebuit purgationem, et caecos illuminavit, deinde et expressam fecit linguam mutorum, et bases claudorum firmavit, et expulit daemones: nisi aperuit aures surdorum, et omnia operatus est gloriosa, et in Deo signa perfecit; ne pingantur; et nisi passionem voluntarie suscepit, et infernum spoliavit, et surgens in coelum ascendit, qui venturus est judicare vivos et mortuos: neque figurent [Gr., nec scribantur, nec figurentur] scripturae vel historiae, quae ista enarrant, tam per litteras, [Col. 0319B] quam per colores. At, si haec omnia facta sunt, et magnum est pietatis mysterium, utinam esset possibile, ut coelum et terra et mare, animantia quoque omnia et virgulta, et quidquid aliud est, enarret illa et per voces et per litteras, et per picturas. Eorum enim quae non sunt, formatio, idolica pictura nominatur, quae et paganae fabulationis poema finxit, eorum quae unquam fuerunt per essentiam, facturam desipienter asseverans. Et certe nulla est condescensio Ecclesiae Christi cum idolis: absit. Neque enim vitulas adoravimus, neque vitulum in Choreb fudimus, neque a nobis creatura Deus aestimata est: sed neque rursus sculptili procidimus, et Beelphegor initiati sumus, neque natorum occisores aut sacrificatores fuimus, aut occulta mysteria celebravimus: [Col. 0319C] neque filios nostros et filias immolavimus unquam daemonibus, ut in nos ea quae a Salomone idolorum cultoribus dicta sunt (III Reg. XI), assumantur. Nunquid a nobis infecta est terra in sanguinibus? vel imaginem in templo fecimus, quadriforme habentem idolum, et hanc adoravimus? Nunquid abominationem repentium et pecorum supra murum templi depinximus? Aut iterum nos Ezechiel vidit plangentes Adonidem, et incensum soli offerentes (Ezech. VIII), de quibus dicit Apostolus: Servierunt creaturae potius quam Creatori (Rom. I). Putasne statuimus imagines duarum fornicariarum in Aegypto, Oola scilicet et Ooliab, et eas adoravimus (Ezech. XXXIII)? An rursus a nobis sacrificia Bel in Babylone, et Dagon in Palaestina oblata sunt (Dan. XIV)? vel aliis [Col. 0319D] diis gentium procidimus? Non sunt haec, non sunt: calumnietur nullus: quoniam in nullo eorum quae consistunt et facta sunt, nomen quod est super omne nomen populus Christi usque hodie, praeter sanctam vivificam Trinitatem, coluit, vel servivit [Gr., latria adoravit]: absit. Nam modus idololatriae manifestus est. Christianis autem Dei cultoribus omnium dominator est adorandus. Porro si quis Judaico more ad accusationem motus, quae olim contra idolorum cultores dicta sunt, diffamaverit, et idololatriam Ecclesiae nostrae ascripserit ex venerabilium imaginum deifico et mirabili ad meliora ducatu, nihil aliud arbitremur, quam ut canis latret, et in funda procul abjectus audiat sicut Judaeus: Utinam et Israel per [Col. 0320A] visibilia visus esset Deo adorationem offerre, et per typica memor esset creantis, et non vitulum retineret ac muscas super tabulas testamenti. Utinam sanctum altare magis desiderasset, et non vitulas Samariae. Utinam attendisset Aaron virgam, et non Astartem. Bonum quippe simul et justum esset ei, petram salutare quae impres divinitus dedit, et non Baal. Utinam ad virgam Moysi magis intuitus esset, et urnam auream, arcam, propitiatorium, petalum, ephod, mensam, tabernaculum interius et exterius: quae omnia in gloriam Dei patrata; licet manu facta, Sancta tamen, appellabantur sanctorum, deinde et cherubim sculptiles, quorum memoriam faciens Apostolus ait: Cherubim gloriae adumbrantia propitiatorium (Hebr. IX): quibus et divinam vehi gloriam a [Col. 0320B] Scriptura docemur. Si his intendisset, non utique idolis procidisset. Omne namque opus quod in nomine Domini fit, pretiosum et sanctum est. Et quid opus est epistolam in longum extendere? et maxime ad virum Deo placitum, et vas electum a Deo, gratiam adeptum spiritus, et in profunda divinorum dogmatum valentem prospicere, atque Deo ductore considerare summam scientiae altitudinem. Verum hinc ad propositum redeamus, propugnatricis tuae, o sanctissime, et omnium Christianorum dominae magnificationes: et qualis ipse ostensus fueris in cunctis ab illa directus et salvatus, et contra inimicos confortatus, admirantes. Illi vero qui ex multo jam tempore contra eam debacchati sunt, tanto invenerunt resistentem, [Col. 0320C] quanto invenerunt sibi contradicentem. Et hoc mirum non est. Si enim Bethulia per manum Judith mulieris Israelitidis salvabatur, cujus opus Holofernis peremptio fuit; et hanc salvatricem Israel, qui per idem tempus fuerunt, praedicaverunt (Jud. XIII): quomodo non oporteret amplius tuam amplissimam sanctitatem tali propugnatrice usam aggredi fidei hostes, et victoria coronare subjectos? Sed ejusdem supplicationibus et omnium sanctorum potens in praelio Deus noster, fortis et longanimus, qui deduxit te super Joseph ut ovem, custodiat te sanctissime in annos prolixos, universae Christianae bene operantem conversationi, et sacro canoni obtemperare cunctos docentem et incitantem, et custodire depositum quod a Patribus suscepimus; convertentem [Col. 0320D] eos qui ad modicum quid non intellexerunt: o juge gaudium nostrum, et communis utilitas et refectio, sanctissime et omnibus Christianis amabilis.

Tarasius sanctissimus patriarcha dixit: Petrum divinum apostolum aemulatus, tuba cecinit nobis a Roma veritatem etiam Pater iste beatus.

Theodorus [Gr. Theodosius] reverendissimus monachus et notarius legit:


Epistola Germani beatissimi, qui fuit patriarcha Constantinopoleos, ad Joannem episcopum Synadensem.

Epistolam vestrae Deo amabilitatis tradidit nobis Tarasius laudabilissimus patricius, in qua continebatur de Deo amabili episcopo Nacoliae. Significamus [Col. 0321A] ergo ei, quod et antequam suscepissemus litteras vestrae Deo amabilitatis, cum huc pervenisset idem ipse Deo amabilis episcopus, ad sermonem venimus cum eo, dijudicantes sensum ejus, qualis haberetur sententiae super his quae audieramus de illo: et hanc nobis proposuit traditionem [Gr., rationem, seu apologiam: rationem habet ms. Jol.] (opportunum est enim, ut omnia subtiliter significemus Deo amabilitati tuae) quod audisset divinam Scripturam dicentem: Non facies omnem similitudinem, ad adorandum eam, eorum quae sursum in coelo et super terram sunt (Exod. XX). Contra [Gr., Juxta] hoc dixi, quia non oportet adorare manufacta, id est, quae ab hominibus sunt confecta. Nam sanctos Christi martyres, veras fidei margaritas, omni honore [Col. 0321B] dignos arbitramur, et intercessiones eorum invocamus. Ad haec igitur nos respondimus ei: quia Christianorum fides et cultus et adoratio in unum est et solum Deum, sicut scriptum est: Dominum Deum tuum adorabis, et ipsi soli servies (Deut. VI); et glorificatio nostra, et obsequium nostrum ipsi soli offertur tam a sanctis qui in coelis sunt, et intelligibilibus incorporalibusque virtutibus, quam ab eis, qui in terra cum essent [sint], viam cognoverunt veritatis: quemadmodum et in ecclesiis Christi, quae ubique positae sunt, sancta laudatur et glorificatur Trinitas in singulari dominatione ac deitate: secundum quod et unus a nobis Deus praedicatur et non est praeter eum qui dominetur in potentatu suo saeculo, et ex non exstantibus omnia, ut essent, produxit, quotquot [Col. 0321C] visibilia et invisibilia sunt; id est, Pater et Filius et Spiritus sanctus, sancta scilicet consubstantialis et vivifica Trinitas. In quam etiam credentes, et quam confitentes, baptizati sumus in nomine Patris et Filii et Spiritus sancti (Matth. XXVIII), quemadmodum tradidit ipse Deus Verbum, qui incarnatus est, Dominus videlicet noster Jesus Christus, qui unus est ejusdem sanctae et incomprehensibilis divinae Trinitatis: et non creaturas adoramus (absit) neque culturam quae deificae dominationi debetur, ad conservos inflectimus. Neque enim reges vel principes in terra adorantes, aequalem adorationem ei quam Deo exhibemus, facere noscimur. Etenim Nathan prophetam constat super terram adorasse David hominem existentem et regem (III Reg. I); sed [Col. 0321D] non ideo accusabitur, quasi qui hominem veneratus sit praeter Deum. Neque imaginum facturam, quae per ceram et colores formantur, in subversionem perfectionis quae circa divinum efficitur cultum, admittimus. Neque enim invisibilis deitatis imaginem et similitudinem, vel schema vel figuram aliquam formamus, quam ne ipsorum sanctorum angelorum sublimes ordines considerare et investigare penitus valent. Sed quoniam unigenitus Filius, qui est in sinu Patris, revocans proprium figmentum a mortis damnatione, beneplacito Patris sanctique Spiritus homo dignatus est fieri, similiter nobis participatus carnis et sanguinis, uti magnus ait Apostolus (Hebr. IV), per omnia similis nobis factus absque peccato: [Col. 0322A] humanum ejus characterem, et humanae speciei quam per carnem suscepit, imaginem, et non incomprehensibilis ejus, et invisibilis deitatis, formantes, hinc quae sunt fidei repraesentare urgemur [satagimus], ostendentes quod non per phantasiam et umbratice naturam nostram sibi univerit, quemadmodum quidam antiquorum haereticorum errantes dogmatizaverunt: sed quod ipsa re ac veritate homo sit perfectus per omnia, excepto solo peccato, quod seminatum est nobis ex inimico. Est hoc sensu tutae fidei quam in illum habemus, sanctae ipsius carnis characterem in imaginibus formantes, et salutamus, et omnium cultu ac honore decenti dignum decernimus, in recordationem hinc venientes divinae illius et vivificae ac ineffabilis incarnationis. Similiter autem [Col. 0322B] et intemeratae secundum carnem matris ejus sanctae Dei genitricis juxta eumdem modum depingimus similitudinem, ostendentes, quia cum mulier esset natura, et extranea massae nostrae minime facta, Deum invisibilem et cuncta moderantem super omnem sensum et hominum et angelorum in suo concepit utero, et ex se incarnatum peperit. Etenim ut proprie ac veraciter matrem Dei veri colimus eam, et magnificamus, et omni visibili ac invisibili creatura superiorem arbitramur. Et sanctos quoque martyres Christi, apostolos et prophetas, conservos quidem nostros et veros famulos Dei factos, actibusque bonis et praedicatione veritatis, et patientia in passionibus, quas pro ipso Deo pertulerunt, probatos et amicos Dei ostensos, et multam [Col. 0322C] fiduciam apud eum consecutos admiramur et beatificamus, et ad recordationem virilitatis eorum, ac germanae circa Deum servitutis, similitudines eorum depingimus: non eos ut divinae naturae communicatores pronuntiantes, debitum deificae gloriae atque potestati honorem et adorationem illis impendimus; sed amorem nostrum, quem circa eos habemus, per hoc demonstrantes, quae per auditum vera esse credimus, haec et per picturae imitationem ad firmiorem certitudinem nostram statuimus. Etenim carne ac sanguine connexi, et per visionem ea quae animae satisfacere possunt, certissime noscere compellimur [Gr., etiam per vis. plenam animae nostrae certitudinem confirmare studemus]. Nam et ipsi sancti Dei in unum et solum Deum servitutem atque [Col. 0322D] glorificationem et adorationem conservantes, et ad hoc omnes advocantes atque docentes, suum effuderunt sanguinem, et verae confessionis corona redimiti sunt. Hic est modus faciendarum imaginum: non quo decentem incomprehensibili et inaccessibili deitati in spiritu et veritate adorationem transferamus in manufactas imagines, vel artis opera hominum, vel omnino in eas quae a Deo factae sunt creaturae sive in visibilibus, sive in invisibilibus: sed quo dilectionem, quam juste possidemus circa veros servos Dei nostri, per talem modum monstrantes, per illorum honorem in Deum qui ab his glorificatus est et illos glorificavit in confessione dominationis ejus, glorificationem et cultum referamus: ut [Col. 0323A] et nos imitatores virilitatis eorum et charitatis quae in Deum est, per bona opera et refragationem contra vitia demonstremur. Juxta ergo hunc modum imaginum fracturam in Ecclesia Christi fieri, et non aliunde nos quae sunt salutis exspectare, unusquisque certissime noverit, tam in visibili mundo, quam in futuro saeculo, nisi a solo unigenito Filio Dei una cum Patre et Spiritu sancto, qui divina dona largitur. Neque enim aliud nomen est datum hominibus, in quo nos salvos fieri oporteat (Act. IV). Porro et si Domini et Salvatoris nostri, et intemeratae Matris ejus, quae vere Dei genitrix est, et sanctorum ejus imagines salutamus, sed non secundum eumdem affectum etiam fidem circa illos ipsos habemus. Verumtamen Deum quidem novimus [Gr., Deum quidem [Col. 0323B] illum nov.] sine initio et infinitum, et in manu omnia continentem, factoremque nostrum et omnis creaturae, et veraciter salvatorem Deum, habentem potestatem in coelo et in terra, pro genere hominum incarnatum fuisse. Porro hanc ancillam, et proprie matrem ejus, ac intercessionem potentissimam generis nostri suscipimus. Illum quidem ut dominatorem, et quae salutis nostrae sunt tribuentem; hanc vero ut materne pro nobis petentem: et sanctos omnes, tanquam conservos quidem nostros et nostrae naturae consistentes, sed placentes Deo, quemadmodum praedictum est, et supernam confidentiam et beatitudinem apud eum adeptos, et gratiam consecutos a Deo ad ministrandum nobis beneficia ipsius, sanitatesque passionum, et periculorum [Col. 0323C] ereptiones in invocatione Dei nostri, cum per memoriam eorum in hymnis et canticis, beatitudinem et honorem ipsorum recolimus. Memoria enim justorum, ut Scriptura inquit, cum laudibus (Prov. X). Haec omnia jam exposuimus jam fato Deo amabili episcopo Nacoliae: quae et suscepit, et professus est tanquam coram Deo universorum sic se tenere, et nihil aliud dicere vel agere ad scandalizandos populos, vel turbationis eis causam praestandum. Hoc ergo sciens Deo amabilitas vestra, neque Deo amabilem synodum suam vexari faciat, neque in hoc scandalum ei aliquod fiat. Sed de caetero accersito eo, et praesentibus litteris nostris lectis satisfactioneque consensus ejus per eas [Gr., in his] percepta, exoret quidem pro optimorum dominorum nostrorum [Col. 0323D] et imperatorum longaevitate atque victoria: postulet autem et Christianorum plebi pacem Dei, quae exsuperat omnem sensum (Philip. IV).

Tarasius sanctissimus patriarcha dixit: Pater noster sanctus Germanus concordat cum praedecessoribus sanctissimis Patribus.

Sancta synodus dixit: Vere, domine, in omnibus concordat.

Tarasius sanctissimus patriarcha dixit: Has litteras suscipiens Nacoliensis abscondit, et non dedit eas metropolitano suo. Ad hoc iterum scribit ad Nacoliensem beatus Germanus. Initium enim haereseos ex illo fuit.

Theodorus [Theodos] Deo amabilis diaconus, [Col. 0324A] notarius et scevophytax venerabilium patriarchicorum oratoriorum, legit:


Ejusdem Patris nostri sanctae memoriae Germani ad Constantinum episcopum Nacoliae.

Joannes Deo amabilis Synadensium metropolitanus scripsit nobis, quod non tradidit sibi Deo amabilitas tua litteras nostras: in quibus non mediocriter super te contristati sumus, eo quod postposueris, ut liquet, et Dei amorem [Gr., timorem], et debitum membris Christi ab alterutris amorem pariter et honorem. Hujus rei gratia per praesentes litteras nostras praecipimus Deo amabilitati tuae, ut statim per semetipsam det praedictam epistolam nostram praedicto Deo amabili metropolitano suo, et omnem ei honorem impendat, et subjaceat ei secundum ordinem [Col. 0324B] qui condecet sacerdotes: et quemadmodum sermones nostros Deo amabilitas tua suscepit, et hos sectari professa est, permaneat, non in sensu suo abundans. Non enim ignorat, nec obliviscitur, ut existimamus, quia et pro abrenuntiando episcopatu proprio nos rogavit, praetendens incursionem meditari contra se, in quibus, ut dicebat ipsa, non erat conscia: affirmans nihil ad injuriam Domini vel sanctorum ejus propter horum imaginem se dicere vel agere, sed tantummodo Scripturae sectari magisterium, eo quod nihil in creaturis divinum mereatur honorem. Quod et nos ita se habere di dicimus, et firmiter retinemus et profitemur. Quae autem scripta sunt a nobis ad jam memoratum Deo amabilem metropolitam ejus, legimus ei; et in his [Col. 0324C] permanere professa est; et exemplaria hujuscemodi epistolae praebuimus ei. Ne ergo velis scandalum fieri plebi experti malorum, memorans terminum judicii domini, quod etiam his qui unum pusillorum scandalizant, inferre minatus est (Matth. XVIII, Marc. IX, Luc. XVII). Hoc autem sciat, quod donec epistolam nostram tribuerit Deo amabilissimo metropolitano suo, ex auctoritate sanctae ac consubstantialis Trinitatis non habeat potestatem qualemcunque contingere sacerdotale officium. Oportet autem magis nos austerius eam aggredi, quam non correctam divinitus referendae damnationi eam [ream] deserere.

Tarasius sanctissimus patriarcha dixit: Sicuti et [Col. 0324D] praedixi, fratres, introductio illatae novitatis hujus ex praedicto viro, id est episcopo Nacoliae, facta est.

Constantinus Deo amabilis diaconus et notarius legit:


Epistola Germani episcopi Constantinopoleos ad Thomam episcopum Claudiopoleos.

Dixit in quodam eloquiorum suorum loco sapientissimus Salomon: Frater qui adjuvatur a fratre, quasi civitas firma et alta: valet autem sicut seris munitum regnum (Prov. XVIII). Ego autem non ex his qui adjuvare possunt, memet existimans, sed potius ex illis qui adjutorio egent, praesentem exarare litteram ad vestram studui Deo amabilitatem, cogitationum non ferens molestiam. Quaedam enim eam egisse audivi [Col. 0325A] quae si quidem, ut secundum deiloquum Gregorium dicamus, mendacia aurae ferant: at si veracia, undique mentem meam confusio comprehendit. Putas enim quod et ipsa, secundum multorum desidiam, dilectionis jucunditate labiis tantum fuerit usa [Gr., fit illicita], et non in profundum descenderit mentis, existimantis videlicet quod non sincera dilectione circa illam flagremus? vel hoc quidem nequaquam, sed imperitiam nostram et pigritiam, et negligentiam circa ea quae Deo sunt placita, respuit; utpote quae nullam curam gesserit in perscrutanda voluntate divina, secundum traditum nobis per sacras Scripturas sanctum mandatum? Aut horum non quidem est apta suspicio, illud vero fortasse opinandum est, ut meliore sibi facta revelatione (piget autem me [Col. 0325B] dicere elatione quadam et prudentia [sensu tumido]: charitas enim malum non cogitat, ut ait divinus Apostolus [I Cor. XIII]) in talem devenerit satisfactionem, quam manifestare nobis ex necessitate debeat [Gr. debet]. Porro facta est nobis ex hujusmodi suspicionibus [Gr., hujusmodi suspicionum] non irrationabilis occasio: quia tempore multo degens apud nos vestra Deo amabilitas et commorans, quae etiam litteralium nonnunquam verborum et quaestionum [Scripturae non sententiarum et qu.] interrogationes proponens, nullum sermonem movit nobis aliquando de imaginibus sive sanctorum virorum, sive ipsius Domini et Salvatoris nostri Jesu Christi, et secundum carnem ejus sanctae et veraciter Dei genitricis Mariae: neque tanquam inquirens, et certitudinem [Col. 0325C] invenire volens, id est interrogans, qualis nobis de hoc sensus existeret: et si secundum rationem esset quod in his fieret, nullam inferendo damnationem ista facientibus: sed neque ad firmam satisfactionem abjectione et interemptione dignum hujusmodi ducens, ad consilium nobis accipiendum tradidit semetipsam utrum [Gr., ut] et nos similis sensus essemus: sed de his omnino in silentio perfecto se sciens, in civitate sua quasi ex communi dogmate et indubitabili quadam disceptatione imaginum depositionem, sicut didicimus, fecit: si veritas ita se habet; iterum dicemus. Etenim non est nobis facilis animus ad credendum inconsulte his qui crebro dicuntur detrahere proximis. Necessarium ponentes [add. ex Gr.: Sed nos nec. pon.], in [Col. 0325D] tractatione et fraterna probatione ea quae sensus nostri sunt, manifestare, subtiliter illa quae de hoc sunt, consideramus aggredi; illud primitus commonentes, quia omnino cavere nos oportet rerum novitatem; et maxime ubi inter plebes quae in fide Christi sunt, turbatio quaedam et scandalorum causa subsequitur, deinde et prolixi temporis consuetudo in ecclesiis tenuit. Si enim cum consilio vinum potare Scriptura praecipit (Prov. XXXI), multo magis nos oportet multa inquisitione necessarioribus operam dare, ut non obnoxii terribilis efficiamur judicii, quod et illi qui unum ex minimis scandalizat, praeparatur a Deo [Matth. XVIII]: et aliter [alioqui] subversionem verborum vel rerum, quae ad injuriam [Col. 0326A] Christi Ecclesiae ab infidelibus collectae sunt, facere debentes, etiam hujus venerabilem atque divinam ostendere immobilitatem. Hoc igitur in primis scire oportet, quia non tantum nunc, sed frequenter etiam Judaei talia nobis intulerunt in opprobrium, et hi qui vere idololatriae cultores existunt, vituperare solum intemeratam et divinam fidem nostram conantes, et non, ut manufactis intenderent [Gr., non intendatur: al., non intenderent], perurgentes. Ubi illis omne studium et cultus super hoc perficitur, nihil his quae videntur et sentiuntur, excelsius ponere, sed divinam naturam varie humiliare, aut loco quodam circumcludentes universorum inspectricem ejus providentiam, aut corporalibus specificantes formis quos non ignobiliter quidam praedecessores nostri ut [Col. 0326B] canes mutos, ut cum Scriptura dixerimus, vane latrantes ab ovili Christi repulerunt: quorum non nobis sunt prae manibus studia. Sed et de propriis impiis adinventionibus veritatis sermo hos compescere facit: quorum quidem alius publicat paganorum immolationem et fabularum turpitudinem et exsecrationem. Judaeos autem alius erubescere facit, quod non solum patres eorum ad idola prolapsi sunt, exprobrans, sed et quod contra legem, quam illi tenere se gloriantur, agant: sed loco quodam [Gr., cum illa loco q.] definito ea quae typicarum sunt hostiarum, offerre decreverit, isti in omni loco orbis terrarum hoc agere non detrectent, consuetam in sanctum Spiritum perfidiam paterna consequentia adinvenientes, et hoc modo immolantes daemoniis et [Col. 0326C] non Deo. Vera enim ad verum Deum servitus atque adoratio in observatione sanctae confessionis quae est circa eum, atque in custodia legum et mysteriorum, quae et ab ipso sive generaliter, sive capitulatim data sunt, certissime dirigitur. Saracenis autem, quoniam et ipsi tale quid obtendere dignoscuntur, sufficit ad confusionem et verecundiam, afferre acclamationem, quae usque in praesens in eremo ab eis inanimato lapidi celebratur, cognomenque illius dicitur [Gr., invocationemque illius quod dicitur] Chobar, et caetera vanae ipsorum traditionis et conversationis ludicra mysteria, quae in insigni solemnitate gerebant [gerunt]. Christianorum autem omnium per totum orbem sub uno jugo, Evangelii videlicet, ut propheta dicit, servientium Deo forma peculiarissima [Col. 0326D] est fides et confessio, credens in unum Deum Patrem et Filium et Spiritum sanctum, Trinitatem increatam, sempiternam, incomprehensibilem, invisibilem, unius substantiae ac sessionis: confitens pariter et Filii Dei incarnationem [Gr., perfectam incarnationem], et alia secundum virtutem sacratissimi Symboli, quod plebs Christi concorditer ante mysticam et sanctam oblationem offert Deo: atque illa spiritualis regeneratio, quae in nomine earumdem trium [divinarum] Dei principalium personarum per sanctum baptisma celebratur: atque divina cooperatione facta perceptio [Gr., atque deificans perceptio], et communicatio vivificorum foederum [Gr., symbolorum] incruenti sacrificii: per quae veritatis illucescit [Col. 0327A] illuminatio, et impietatis tenebrae effugantur, habentes et ipsae proprii erroris manifestissimam cognitionem, multorum videlicet deorum superstitionem. Haec autem ita invicem adversantur, ut apostolice dicam, quemadmodum in principio divisit Deus inter lucem et inter tenebras. Dicat igitur nobiscum beatissimus Evangelista Joannes: Haec est victoria quae vicit mundum, fides nostra (I Joan. V); addatur autem et a nobis, et dicatur: Haec est petra, supra quam Christus aedificavit suam Ecclesiam, portis inferi, id est aggressionibus contrariarum virtutum inconcussam et inevertibilem (Matth. XVI). Hinc novum nomen sortiti sumus, quod, ut Isaias dicit, benedicetur. Dixit enim ita: Benedicent Deum verum (Isa. LXV); et superignotam atque investigabilem [Col. 0327B] ineffabilis ejus naturae annuntiantes incomprehensibilitatem; invisibilem etiam illam, et incircumscriptam, et omnino incommutabilem indubitabili certitudine praedicantes; atque sempiternam ejus virtutem et divinitatem a creatura mundi, secundum sacratissimum Paulum, per ea quae facta sunt, intellectam, conspicientes (Rom. I). Sicque servire Deo vivo et vero meruimus, et libertate qua Christus nos liberavit, honorificati sumus et glorificati, ab omni erepti idolico errore et impietate (Gal. IV): cujus praecipua cognitio, dicere lapidi, Tu me genuisti: et ligno, Tu me fecisti, secundum prophetae vocem: et non aspicere in coelum, ut Isaias clamat (Isa. XXIX), ut existimetur quis est, qui ostendit haec omnia: qui educit per numerum mundum [Col. 0327C] suum, per nomen vocabit prae multa gloria, et in multitudine virtutis; cujus manus plasmaverunt universam militiam coeli, quemadmodum alius quidam ait prophetarum: caeterum creaturae universae in apto ordinem intuentes, per eam intellectu animae similiter generationis rationem considerare [Gr., proportione productivum ejus verbum cons.], et per eam veraciter existentem Deum adorare, quemadmodum beatus Athanasius, sermonem contra idola componens, liquidius edocet. Sicut ergo nulla communicatio luci ad tenebras, vel conventio Christi ad Belial (II Cor. VI): ita nihil est commune Christianis, qui unum Deum inaccessibili claritate et virtute adorandum colunt, ad eos qui fingunt Deum, et hujusmodi a propheta juste miseri vocantur (Isa. XLIV). [Col. 0327D] Illis enim cinis quidem cor est, sicut scriptum est: quorum alii quidem opera idoli a se facti creari sibi Deum recentem ex non existentibus opinantur: et corruente hoc ex qualibet causa et exterminato, firmiter tenent non esse sibi omnino Deum, nisi quiddam aliud pari modo condiderint. Et hoc liquido nos divina docet Scriptura in eo quod factum est in eremo, opere vituli ab Israelitis, quando seditionem commoventes dicebant ad Aaron: Fac nobis deos, qui nos praecedant (Exod. XXXII): ostendentes per hoc, se arbitrari non esse omnino Deum, neque verum, neque falsi nominis, nisi forte idolum sibi artificio fieret vel exquisitum [Gr., quod exquirebant]; cui post hoc exitum eorum ex Aegypto [Col. 0328A] commodarent [Gr., attribuerent], impietatis eorum et amentiae ostendentes nimietatem. Alii autem post haec gentilis religionis aggressi confusionem, et hanc circumtegere festinantes sub nomine deorum qui apud eos colebantur, simulacrorum curas studio [Gr., structuras] peragebant, tam scilicet Jovis, quem et patrem et consulem, id est sublimissimum deorum ac hominum nuncupabant, quam caeterorum, quorum non est incerta nominatio pluribus. Quorum purgationes [venerationes] et honores, qui per sacrificia quae ab eis celebrantur, fiebant, fornicationes quoque atque luxuriae, ac totius immunditiae demonstrationes, ut parum sit dici, turpia verba pariter et blasphemiae: cum apud eos homicidia in honorem Dei studio agerentur, et pompa turpibus operibus [Col. 0328B] eorum honorabatur, in honorem eorum qui adorabantur assumpta, utpote haec illis agentibus, et his factis congratulantibus. Porro quae apud Christianos sunt imagines sanctorum virorum, qui usque ad sanguinem restiterunt peccato secundum Apostoli vocem (Hebr. XII), quique verbo veritatis ministraverunt, prophetarum scilicet et apostolorum: sive etiam eorum qui pia vita et directione operum bonorum veraciter Dei servi ostensi sunt, nihil aliud sunt quam fortitudinis exemplum, conversationisque venerandae ac virtutum norma, atque ad glorificandum Deum, cui in praesenti vita bene placuerunt, incitamentum et excitatio. Sermo enim bonorum virorum actus edocens, juvat audientes, et ad zelum imitationis frequenter invitat. Id ipsum autem fit [Col. 0328C] secundum competentem rationem, si finis attendatur imaginum. Quae enim sermo historiae per auditum commendat, haec pictura tacens per imitationem ostendit, magnus clamat Basilius, ex utroque isto ad fortitudinem hos qui attendunt, erigi dicens. Brevis enim, ut quis dixerit, et capitularis narratio gestorum a pictore in imagine [Gr., ab eo qui depictus est in im.] fit nobis, qui aspicimus, imitabilis visionis ipsius formatio. Ut ergo et cum [Gr., quemadmodum et cum] idolis falsorum deorum scelestae ipsorum coexistunt [Gr., simul apparent] actiones, et alium quidem ex auditu percipientem ea quae per sanctos viros gesta sunt, in recordationem auditorum hujusmodi contemplatio impellit. Alium vero ignorantem ad diligenter percunctandum instruit, et [Col. 0328D] quae per illum docentur [Gr., illius acta edoctum], in amorem et laudem Dei fervide suscitant: ita ut per utrumque istorum aspicientes sanctorum opera bona, glorificent Patrem nostrum qui in coelis est, secundum Evangelii vocem (Matth. V). At si per Moysem legislatio praecipit populo filum hyacinthinum in fimbriis quae sunt in summitatibus vestium, imponi ad recordationem praeceptorum atque custodiam (Num. XV): quanto magis non convenit per similitudinem picturae sanctorum virorum aspicere proventum conversationis eorum, et horum imitari fidem secundum apostolicum magisterium (Hebr. XIII)? Domini autem secundum carnis visionis imaginibus formari characterem, in redargutionem quidem [Col. 0329A] est haereticorum, qui phantasia et non veritate hominem eum factum maledice perhibent, et in manuductionem quamdam eorum qui non omnino ad celsitudinem ascendere spiritualis contemplationis valent, sed indigent etiam quadam corporali consideratione ad auditorum firmamentum, quanto videlicet utilius et sollicitius fuerit [Gr., rerum auditarum fir. quaecunque utiliores sunt, et majori prosequendae affectu]. Mysterium enim quod et coelos operuit majestate, absconditum a saeculis et generationibus in Deo, qui omnia creavit, et quod non solum ex auditu fidem habet (fides enim ex auditu, ait Apostolus [Rom. X]), sed etiam per visionem firmatur in eorum mentibus qui vident: et virtute illud vociferatur; quia se Deus manifestavit in carne, et [Col. 0329B] creditum est in mundo, omnibus sanctius atque salubrius invenietur. Ita ut ea quae scripta sunt per evangelicas praedicationes de conversatione ejus, qua secundum carnem in terra cum hominibus conversatus est, in populorum, ne delerentur, descripta sint monumentis: ut et cultus claritatis ejus, et circa nos bonitatis, manifestius praedicaretur et adoraretur. Non enim lignorum et colorum adoratur mistura, sed invisibilis Deus, qui in sinu Patris ipse adorationem assumit in spiritu et veritate, per se nobis oblationem quae ad Patrem est, donans, ipse quoque cum ipso pariter adorandus (Joan. IV). Nam et Jacob adorasse dicitur super summitatem virgae Joseph, non ligno cultum impendens, sed honorem ei qui hanc possidebat, ostendens (Hebr. XI). Sic [Col. 0329C] itaque et sanctae Domini et semper gloriosae Matris effigies intelligitur a Christi populo, et honoratur: sic a priscis sanctissimarum Ecclesiarum praelatis talia recepta sunt, et hi nullam prohibitionem adepti sunt [Gr., nulla prohibitione vetita sunt]. Quanquam post persecutionem transitus in adventum fidei, haec ubique retenta concilia universalia etiam usque ad generationem nostram parati sunt, quae plurimorum capitulorum super imaginibus regulas exposuere [Gr., Cum tamen persecutionibus transactis, et fide cum libertate ubique praevalente, generalia quoque concilia usque ad nostra tempora facta sint, et ea canones ediderint de pluribus capitulis longe minoris momenti, quam sit de imaginibus disputatio]. Quas non esset congruum indiscusse [Col. 0329D] super hoc et perfunctorie derelinquere, si secundum quorumdam opinionem cum idolorum formis et exsecramentis, quae continentur in divinis Scripturis, etiam consuetudo quae antiquitus apud nos tenebatur, discebat, vel ad Dei alienationem ducatur [Gr., a priscis temporibus apud nos viget, in idem tendit, atque ad Dei alien. ducit]. Is enim qui se cum apostolis esse usque ad consummationem saeculi dixit (Matth. XXVIII), hoc videlicet etiam his qui post eos inspectores Ecclesiae sunt, repromittit. Non enim cum illis corporaliter perseveraturus erat usque ad instantis saeculi transitum; quin et cum his qui in nomine ejus duo vel tres congregandi erant, adesse perhibuit (Matth. XVIII): [Col. 0330A] et non utique tot multitudines zelo congregatas suae pietatis, divinae intelligentiae ac ducatus exsortes desereret, quo minus viderent pervenisse usque ad perseverantiam perfectionis Ecclesiae ipsius, quam exhibuisse sibi credidimus non habentem maculam aut rugam, aut aliquid hujusmodi: licet non in paucis vel ignobilibus civitatibus, sed, ut ita dixerim, pene in omnibus regionibus, et in illustribus ac principalibus Ecclesiis hujusmodi more retento. Quod vero antiquum sit historicas narrationes Scripturarum frequenter in imaginibus formari, probat sanctae memoriae Gregorii Nyssae sermo, de Abraham habens superscriptionem; in quo de sacrificio Isaac historiam in picturis assumptam docet. Quod si secundum illos taliter se res habet, multo [Gr., Quod [Col. 0330B] si gesta illorum ita, multo, etc.] magis Dominicae dispensationis miracula et passiones hujusmodi debent consequi approbationem [Gr., expressionem], quemadmodum et sanctorum martyrum triumphi certaminum, qui ad zelum bonum adducunt aspicientes. Quod manifeste factum ostenditur etiam in fortissimi et mirabilis testis veritatis Anastasii certamine. Sed illud fortasse dixerit aliquis, tueri [Gr., vereri] necessarium nobis sanctae Scripturae praecepta. Ut puta: Non facies tibimet idolum, neque omnem similitudinem, quaecunque in coelo sursum, et super terram deorsum, et quaecunque in aquis subtus terram: non adorabis ea, neque servies illis (Exod. XX). Et rursus: Non accipies nomen Dei tui in vanum (ibid.). Et in Deuteronomio: Neque inique agatis, [Col. 0330C] et faciatis vobisipsis sculptilem similitudinem, et quae cum illis (Deut. V). Sed haec omnia manifestum habent sensum, quod divina natura sempiterna sit [Gr., forma carens sit] atque incomprehensibilis, et nulli similis aestimanda eorum quae cernuntur: sed neque tractatibus et ingeniis ferenda ad corporales opiniones [Gr., ut nequis conjecturis et suspicionibus ducatur ad corporeas conceptiones]. Praedicens enim Moyses: Custodite valde animabus vestris, quia similitudinem non vidistis in die qua locutus est Dominus ad vos in Choreb de medio ignis; haec praedicens, intulit statim: Neque inique agatis, neque faciatis vobis ipsis sculptile (Deut. IV, V), et quae cum ipsis: recordatus vituli confectionis quae facta fuerat, atque praecavere hortatus, ne et ipsi secundum Aegyptiorum consuetudinem, [Col. 0330D] quam sciebant, ad talem laberentur impietatem, et divinitatem aestimarent similem istis. Hoc enim et magnus Apostolus in concione facta apud Athenienses perhibuit: Genus ergo cum simus Dei, non debemus aestimare auro, aut argento, aut lapidi, sculpturae artis et cogitationis hominis, divinum esse simile (Act. XVII); eidemque sensui continuat: Et ne accipias nomen Domini Dei in vanum (Exod. XX), id est, ne voces et aestimes Deum quod non veraciter hoc est, sed frustra opinionem et cognomen tale promeruit. Sed nobis, ait magnus Apostolus: Unus Deus Pater ex quo omnia, et unus Dominus Jesus Christus per quem omnia, et unus Spiritus sanctus in quo omnia (I Cor. VIII): non naturali alternitate pro [Col. 0331A] praepositionum commutatione inducta. Absit: tria enim unus Deus cum alterutris intelligitur, ut docet Gregorius sapiens. Nulli ergo nomen quod est super omne nomen [Gr. add., aut cultum, aut latriam] populus Christi usque hodie, excepta sancta et vitae principali Trinitate, applicuit. Absit. Nam ubi nos servire talibus divina Scriptura prohibet, et alienos seu exsortes a tali vult errore modis omnibus exhiberi [Certe enim latriae cultum non exhibendum hujusmodi rebus, addendo, Scriptura alienos nos et omnino exsortes ostendit a tali errore]. Denique manifestus est idolorum servitutis modus. Apud nos autem unus est Deus adorandus, et una et eadem in ipsum est fides, et unum ac salutare baptismum: sic et una quae offertur ei servitus a nobis, [Col. 0331B] sicut traditum est a sacris apostolis, et conservatum; sacrificiumque laudis, quod per Christum referendum est Deo et Patri, ut divinus ait Apostolus (Hebr. XIII), id est labiorum fructus confitentium nomini ejus; et divinissima traditio quae est in vivificis mysteriis, quam praenuntiavit Malachias propheta quasi ex persona Dei locutus: Quia ab ortu solis usque ad occasum glorificatum est nomen meum in gentibus, et in omni loco incensum offertur nomini meo, et sacrificium mundum (Malach. I). Nullus igitur est consensus templo Dei, id est ipsius Ecclesiae cum idolis (II Cor. VI). Absit. Haec est enim columna et firmamentum veritatis, ut apostolice nuncupata est (I Tim. III): idolorum autem nomina exterminabuntur a terra, propheta Zacharias clamat [Col. 0331C] (Zach. XIII): quando omnis locus domui David, id est Ecclesiae Christi, cujus domus nos sumus, per receptionem [Gr., receptioni] fidei ejus adaperietur. His utique addentur tam ea quae sunt in sapientia quae dicitur Salomonis, quam et illa quae apud magniloquum rejacent Isaiam. Ibi enim dicitur: Initium fornicationis excogitatio idolorum. Adinventio autem eorum corruptio vitae. Neque enim erant ab initio, neque in saeculum erunt. Inani enim gloria hominum introivit [Gr., introierunt] in mundum, et ideo brevis eorum finis excogitatus est (Sap. XIV), et caetera; apud prophetam autem: Confundentur qui fingunt Deum (Isa. XLIV) et sculpunt: et omnes unde facti sunt, exsiccati sunt, et surdi ab hominibus facti sunt, et ea quae cum ipsis efferuntur, fabri [Col. 0331D] lignariae artis excogitatio: et lignorum quae in ministerium hominibus sunt, efficientia [Gr., transmutatio] in viri formam, et publicatio amentiae eorum qui adorant ea quibus infertur. Videte, non dicetis, quia mendacium in dextera mea est: quod ad praescriptae impietatis destructionem intulit. Nos ergo scientes et credentes in Filium Dei, qui est veritas et dextera Patris, alieni a praedicta prophetae damnatione ostendimur et secundum hoc opportune propheticum verbum dicam: Quid paleae ad frumentum (Jer. XXIII)? Quae familiaritas non subsistentis levitatis, quae ventilatur a spiritibus nequitiae, eorum qui serviunt creaturae potius quam Creatori, ad verae Dei cognitionis alumnum in omni [Gr., nutritium [Col. 0332A] sermonem qui in omni] plebe Christi invenitur? Illi enim de quibus Isaias dixit (Isa. LXV), super vertices montium immolabant, et super colles sacrificabant, subtus quercum et populum et arborem obumbrantem: quia bene tegit [Gr., bonum tegumentum], quemadmodum alius prophetarum Isaiae coaevus clamat (Ose. IV). Populus autem Christi regem saeculorum incorruptibilem, invisibilem, solum et sapientem Deum (I Tim. I) adorat in aula sancta ejus, adorationem in spiritu et veritate faciens, omnemque laudem et glorificationem vivificae Trinitati incessanter offerens. Brevis autem finis idolorum, quem sapientia concionatur, id est horum demolitio, et quod non in sempiternum maneant, non aliunde quam ex apparitione factum est [Col. 0332B] magni Dei et Salvatoris nostri Jesu Chisti; quam Ecclesia ejus, quae a finibus usque ad fines orbis terrae sanguine ejus acquisita est, semper pie sentiens confitetur et glorificat. Nihil ergo reprehensionis idolorum, quae in illis scripta est, germanus et verax Trinitatis adorator populus Christi in semet attrahit, sanctorum virorum imagines habendo ad rememorationem virtutis eorum: quemadmodum nec beato Paulo apostolo carnis prohibenti circumcisionem, et eos qui secundum legem justificari volebant, increpanti, culpam aliquam infert aut crimen, quod circumciderit Timotheum legaliter, quod totonderit, atque in templo sacrificium obtulisse claruerit. Neque enim quae patrantur, simpliciter intueri oportet; sed ubique intentionem [Col. 0332C] gestorum convenit comprobari [Gr., gerentium convenit probari, quae agentem vel crimine absolvit, vel contra damnat]. Nisi enim hoc diligenter observetur, fortasse nec ipsius Dei praeceptum sine calumnia penes infideles efficietur. Quod autem sculptiles lege interdicente [Gr., Siquidem sculptile sive conflatile lege interdicente], qui obumbrabant propitiatorium super arcam cherubim gloriae, ut Apostolus nominat (Hebr. IX), talis essent [erant] facturae [structurae]: quibus et divinam quoque gloriam contineretur [insidere], non solum ex Scriptura discimus, sed et beatus Athanasius illud psalmi dictum interpretans, Qui sedes super cherubim, appare (Psal. LXXIX), talem de illis tradidit intelligentiam. Et certe illorum cherubim principalia ignota sunt [Col. 0332D] omnimodis natura hominibus: spiritus enim et ignis existunt, et ab omni corporali formatione atque natura extranea. Quae enim de illis corpulentius a propheta dicta sunt, symbolicum et excellentem [Gr., anagogicum] sensum habent, aliter intelligi valentia [Gr., non valentia] secundum venerabilem rationem, et id quod incorporalia decet. Illudque dicere necessarium est, quoniam nequaquam Christiani eorum qui sibi sunt secundum carnem agnati, noti vel affines, speciem depingentes, colunt, aut aliquo reddunt dignos honore. Sed neque imperialium praeceptorum potestati succumbentes talia excogitaverunt, super quibus juste accusantur illi, qui dicentes se esse sapientes, stulti facti sunt, et mutarerunt [Col. 0333A] gloriam incorruptibilis Dei in similitudinem imaginis corruptibilis hominis, ut ait Apostolus (Rom. I): ita ut etiam ex hoc plane modo demonstretur, quod calumnia quae scripturae inest, nobis [Gr., accusatio, quam infert scriptura, nobis] non possit aptari. Ergo si pias de divinitate opiniones ad corpulentias transferentes, et ea quae Deo decibilis gloriae atque servitutis sunt, deserentes, aut secundum aliquid omnino minorantes de hujusmodi causa ostensi fuerimus, bene utique circumauferri haberent ea quae occupant et abstrahunt nos a cultura et sedulitate, qua circa unum et verum utimur Deum: quod nunc e contrario videmus factum. Intendens enim quis cum disciplina imagini cuidam sanctorum, quemadmodum conveniens est, Gloria tibi Deus, dicit, sancti [Col. 0333B] cujuslibet nomen adjiciens: ita ut per hunc quoque modum compleatur quod in oratione dicitur a nobis, quo et per invisibilia et visibilia glorificetur sanctissimum nomen Christi. Sed neque Deum quemdam sanctorum virorum vocare patimur: quanquam hujusmodi appellationem is qui proprie solus et unus est Deus, illis qui sibi placuerint, largitus sit, quemadmodum in sacro psalmorum scriptum est libro (Psal. LXXXII). Neque rursus ut sufficientem habere nos arbitrantes Dei cognitionis certitudinem, tales imagines parvipendimus, vel spernimus concursum qui in ecclesiis Dei fit; sed die ac nocte, imo ut cum psalmo dixerim (Psal. LIV), vespere et mane et meridie Deo benedicimus, et maxime in tempore divini sacrificii ac officii. Quin potius ut [Col. 0333C] liquido scientes, non aliunde nobis spem provenire salutis, nisi ex pia fide et confessione quae in unum Deum, qui in Trinitate adoratur, efficitur: quarum una quidem in corde consistit, altera vero in ore profertur (Corde enim creditur ad justitiam, ore autem confessio fit ad salutem [Rom. VI]): semper laudem ipsius Dei qui fecit nos (Psal. CXLIX), in ore habemus, et exaltationes ejus in faucibus ferimus, omnisque plebs Christi ad perceptionem sanctissimi corporis ejus et sanguinis, per quae memoriam mortis ejus et resurrectionis secundum ipsius celebramus traditionem, insatiabili desiderio et divinitus mota industria perurgetur magis, quam cervus ad fontes aquarum (Psal. XLI). Sed nec illud scandalizet quosdam, quod ante imagines sanctorum luminariorum [Col. 0333D] concinnatio et suavis odoris thymiamata fiunt. Symbolice namque talia celebrari ad honorem illorum excogitata sunt, quorum cum Christo requies est, quorum honor in eum recurrit: hoc probante Basilio sapiente (homil. in quadraginta martyres), quia honor circa bonos conservorum approbationem habet benevolentiae erga communem exhibitae Dominum. Indicia sunt namque sensibilia lumina divini ac sine materia luminis dati: porro aroma tum incensum purissimae et totius sancti Spiritus inspirationis et refectionis [Gr., repletionis] insigne. Et haec quidem veluti contra emergentes oppositiones et contradictiones, quae quasi ex Scripturis praetenduntur, scribenda consideravimus; rogantes, [Col. 0334A] ut id quod sine scandalo et turbatione populi sit, omnimodis persequamini: praesertim cum, ne unus ex minimis contemnatur, praecipiat Dominus; similiter autem et ne scandalizetur, importabilem [cum hoc imp.] ferat et terribilem iis qui hoc fecerint, damnationem (Matth. XVIII). Nunc autem et civitates omnes [Gr., totae] et multitudines populorum non in pauco super hoc tumultu consistunt: in quo ne nos obnoxii appareamus, omni studio procuremus. Prae omnibus providendum est nobis, quod mentem meam commovet, ne occasionem elationis hinc capiant ii qui contra fidem nostram inimici sunt crucis Christi, dicentes, quod usque nunc Christiani errassent. Nisi enim hoc idololatriam esse cognovissent, nequaquam modo manufactorum abjectionem [Col. 0334B] fecissent. Quod quantam injuriam et depositionem inferat fidei quae in Christum est, unusquisque confessus exstiterit. Siquidem et hoc quasi quid verisimile profecto dicturi sunt, quoniam his qui semel erraverunt, omnino persuaderi non poterit [Gr., omnino dandae non sunt aures]; quippe penes quos veritas non est. Porro quid plura dixerim, cum et ipsi per cuncta piissimi et amici Christi imperatores nostri tabulam veraciter proprii deitatis amoris, id est imaginem quae ante regalia est, erigentes, et in ea apostolorum et prophetarum imponentes effigies, et horum de Domino inscribentes voces, confidentiae suae glorificationem salutarem crucem esse praedicaverunt? Capitula vero sunt, quae dicunt, per imagines [Gr., Caput vero eorum [Col. 0334C] qui dicuntur, per imag.] diversas Deum operatum miracula, de quibus multi multam historiam texere volunt; utputa infirmitatum medelas, quas et ipsi nos experti sumus, et circumventionum resolutiones, quas in somnis per picturas crebro conspeximus [Gr., et crebras depictorum in somnis visiones]. Porro maxime omnium manifestissimum, et nullam controversiam vel ambiguitatem sustinens, est, quod imago quae pridem Sozopoli Pisidiae intemeratae Dei genitricis fuit, ex depicta palma sua unguenti emanationem profuderit. Cujus miraculi testes sunt multi. Licet autem nunc hujuscemodi non fiat opus miraculi, non tamen incredibilia erunt priora, ne pari modo incredibilia judicentur quae in Actibus apostolorum sunt descripta, in principio praedicationis, [Col. 0334D] signa diversa et charismata Spiritus, quae nunc minime patrantur; amatore hominum videlicet Deo per talem condescensionem eos qui infirmiores erant [sunt], potentiores in fide sua perficiente, et pariter suam virtutem etiam per hos [per haec] ostendente, quemadmodum apostolorum factum est tempore. Aliquando enim horum umbra, aliquando vero vestium sublata [Gr., de vestibus pendentia] sudaria sanitates praestabant. Sicut ergo in illis non omnis corporis umbra, sed Petri tantummodo dabat laborantibus medelam: similiter et sudaria non omnis vestimenti, sed Pauli solummodo sanabant infirmos, in satisfactionem fidei ejus qui ab ipsis praedicabatur, qui gratiam suam etiam per inanimata demonstrabat: [Col. 0335A] ita et super imaginibus saepe fieri placuit; non in omni imagine vel pictura talis specie beneficii inter credentes effecta, sed in solis sanctorum, vel etiam ejusdem Domini: quo non suapte intelligerentur sanitates accedere, sed ex sola gratia Dei nostri. Dignum autem, ut reor, est, neque illud praetermittamus, quod Eusebius Pamphili in ecclesiastica Historia posuit, quia in Paneade civitate, quam Caesaream Philippi Evangelium nominat, fertur domum esse sanguinis fluxum patientis [passae] mulieris, quae fimbria Salvatoris sanata est, sicut scriptum est in Evangeliis (Matth. IX). Cujus domus pro foribus aiunt statuam de aere factam stare, imaginem ferentem Domini; contra quam formam mulieris genibus provolutae consistere, palmis extensis [Col. 0335B] supplicanti similem; in recordationem miraculi quod factum est circa se, hoc ab ea sollicite acto: et quod ad pedes statuae in nomine Domini factae, herba quaedam oritur nova specie ac ignota, quae variorum languorum medicamentum est; quod per seipsum vidisse Eusebius ait: manifeste Salvatore propriae gratiae dispensatoriae insignia faciente ad fidem mulierculae; ostendente quod nos superius indicavimus, quia non simpliciter tractanda [accipienda] sunt quae geruntur, sed intentio ei [facientis] est comprobanda. Dicit autem idem Eusebius quod et apostolorum imagines Petri et Pauli, atque ipsius Christi, per colores aestimatas [Gr., conservatas] in picturis aspexerit. Non autem hoc dicimus nos, ut statuas aeneas facere studeamus, sed ut [Col. 0335C] insinuemus quoniam et illud secundum gentilem consuetudinem factum, non renuente, sed volente Domino, ut in ipso demonstretur per plurimum tempus ipsius bonitatis miraculum: [a 1Kb] quod apud nos venerabilius est qualiter obtinens mos, doceat commemorationis [Gr., morem, qui apud nos obtinuit magis pie quodammodo, non est fas vituperare. In his igitur absolvatur nostrae com.] sermo. Deus autem veritatis, qui deduxit nos in omnem veritatem, et omnem dissensionis occasionem, et turbationis causam a nostris abigit animabus, unanimiter uno spiritu glorificantes eum supercoelesti regno dignos efficiat.

Tarasius sanctissimus patriarcha dixit: Clamaverunt custodes Ecclesiae catholicae, sancti videlicet [Col. 0335D] Patres nostri, qui semper supra intelligibiles ejus vigilantes arietes [intelligibilia propugnacula], omne praelium et inane verbum repulerunt; et hanc indiscerptam servantes, universam phalangem adversantium persecuti sunt, et una cum veteribus haeresibus et errorem novae pravitatis Christianos calumniis appetentium pupugerunt gladio spiritus. Dicamus ergo cuncti una voce cum magistro nostro, Paulo videlicet divino apostolo: Christus pax nostra, qui [Col. 0336A] fecit utraque unum (Ephes. II). Ipsum decet gloria, honor et adoratio cum Patre et sancto Spiritu, nunc et semper et in saecula saeculorum. Amen.

Sancta synodus dixit: Divinitus sonantium Patrum doctrinae nos correxerunt! Ex ipsis haurientes veritatem potati sumus! Eos sequentes, mendacium persecuti sumus! Ab eis edocti, venerabiles imagines salutamus! Patres praedicant, filii obedientiae sumus, et congratulamur in facie matris, traditione Ecclesiae catholicae! Credentes in unum Deum, in Trinitate laudandum, honorabiles imagines salutamus! Qui sic se non habent, anathema sint; qui ita non sentiunt, procul ab Ecclesia pellantur! Nos antiquam legislationem Ecclesiae catholicae sequimur! Nos jura Patrum conservamus! nos eos qui addunt quid, vel [Col. 0336B] auferunt, ex catholica Ecclesia anathematizamus! Nos subintroductam novitatem Christianos accusantium anathematizamus! Nos venerabiles iconas salutamus! Nos eos qui sic se no habent, anathemati submittimus! Christianos accusantibus, id est, imagines confringentibus anathema sit! His qui assumunt dicta sanctae Scripturae, quae sunt contra idola, in venerabiles imagines, anathema! His qui non salutant sanctas ac venerabiles iconas, anathema! His qui appellant sacras imagines idola, anathema. His qui dicunt, quod veluti ad deos Christiani, ita ad iconas accedant, anathema! His qui communicant scienter injuriam et inhonorantiam inferentibus venerabilibus imaginibus, anathema! His qui dicunt quod, excepto Christo Domino nostro, alius nos eruerit [Col. 0336C] ab idolis, anathema! His qui audent dicere catholicam Ecclesiam idola aliquando recepisse, anathema!

Et postquam prolati sunt praefati anathematismi per chartam, sancta synodus, legente Euthymio episcopo Sardis, pronuntiavit subter annexa.

Dei et Salvatoris nostri Jesu Christi divinum adimplentes praeceptum, sancti Patres nostri lucernam sibi divinae cognitionis ab eo datam non sub modio absconderunt, sed supra candelabrum posuerunt utilissimi magisterii, ut luceat omnibus qui in domo, id est, qui in Ecclesia catholica nati sunt: ne forte offendat aliquis eorum qui pie confitentur Dominum ad lapidem haereticae et malae opinionis pedem suum. Ipsi enim omnem errorem haereticorum foras expellunt, [Col. 0336D] et putrefactum membrum, si insanabiliter elanguet, excidunt; et ventilabrum habentes, aream purgant: et triticum quidem, id est, verbum quod nutrit, quodque confirmat cor hominis, includunt in horreo catholicae Ecclesiae: paleam autem haereticae ac malae opinionis foras projicientes, comburunt igne inexstinguibili (Matth. III). Quamobrem sancta et universalis haec synodus beneplacito Dei et nutu piorum et fidelissimorum imperatorum nostrorum, Irenae [Col. 0337A] novae Helenae, ac novi Constantini hujus Deo conservandi germinis, congregata secundo in hac Nicaeensium clara metropoli, per lectionem considerans memorabilium et beatorum Patrum nostrorum dogmata, ipsum quidem Deum glorificat, a quo illis datus est sermo ad doctrinam nostram, et ad perfectionem catholicae et apostolicae Ecclesiae: adversus vero eos qui non sentiunt ea quae illi, sed obumbrare moliuntur eam quae vere est veritas, per novitatem suam, psalmi concinunt vocem: Quanta malignati sunt inimici in sancto tuo, et gloriati sunt dicentes, quia non est magister, et nos non cognoscet tractantes dolose verbum veritatis (Psal. LXXIII). Nos autem per omnia eorumdem deiferorum Patrum nostrorum dogmata et praecepta tenentes, praedicamus [Col. 0337B] uno ore et uno corde, nihil addentes, nihil auferentes ex his quae ab illis tradita sunt nobis; sed in his roboramur, in his confirmamur: ita confitemur, ita docemus, quemadmodum sanctae ac universales sex synodi definierunt et firmaverunt. Et credimus in unum Deum Patrem omnipotentem, omnium factorem visibilium et invisibilium: et in unum Dominum Jesum Christum unigenitum Filium et Verbum ejus, per quem omnia facta sunt. Et in Spiritum sanctum Dominum et vivificantem, consubstantialemque et consempiternum eidem Patri et Filio ejus, qui una cum eo sine initio est. Trinitatem inconditam, indivisam, incomprehensibilem, incircumscriptam: eamdem totam ac solam servitute [latria] colendam, et adorandam, et venerandam: unam [Col. 0337C] deitatem, unam dominationem, unam potestatem, unum imperium et potentiam, quae personis dividitur indivise, et substantia copulatur divise. Confitemur et unum ejusdem sanctae et consubstantialis Trinitatis, Dominum nostrum Jesum Christum verum Deum in novissimis diebus propter nostram salutem incarnatum et hominem factum, salvasse per salutiferam dispensationem suam, passionemque ac resurrectionem, et in coelos regressionem, genus nostrum, et nos liberasse ab errore idolorum; et ut ait propheta: Non legatus, non angelus, sed ipse Dominus salvavit nos (Isa. XXXIII). Quem et nos sequentes, et hujus vocem propriam facientes, magna voce clamamus: Non synodus, non principum imperium, non conjuratio Deo odibilis, ab idolorum errore [Col. 0337D] liberam fecerunt Ecclesiam, quemadmodum Judaicum deliravit concilium, quod contra venerabiles imagines infremuit; sed ipse gloriae Dominus incarnatus Deus nos salvavit, et ab idolica deceptione eripuit. Ipsi igitur gloria, ipsi grates, ipsi gratiarum actio, ipsi laus, ipsi magnificentia ipsius: redemptio ipsius salus, qui salvare solus in perpetuum [perfecte] potest, et non aliorum, qui de humo veniunt, hominum. Ipse in nobis, in quos fines saeculorum devenerunt, per incarnatam dispensationem suam praenuntiatos prophetarum suorum affatus terminavit, inhabitans in nobis, et inambulans, et delens nomina idolorum a terra, sicuti jam scriptum est. Salutamus autem et Dominicas et apostolicas [Col. 0338A] et propheticas voces, per quas honorare et magnificare didicimus, primo quidem eam quae proprie ac veraciter est Dei genitrix, et superior coelestibus cunctis virtutibus; sanctasque et angelicas virtutes, atque beatos et laudabilissimos apostolos, prophetasque et gloriosos martyres, qui pro Christo certaverunt; atque sanctos et deiferos magistros, et omnes sanctos viros: et horum expetere intercessiones, ut valentes nos familiares reddere regi omnium Deo, custodientes videlicet mandata ejus, et in virtutibus vivere procurantes. Insuper salutamus et figuram pretiosae ac vivificae crucis, et sancta lipsana sanctorum; et sanctas ac venerabiles iconas recipimus et salutamus, atque amplectimur secundum antiquam traditionem sanctae catholicae Dei [Col. 0338B] Ecclesiae, id est, sanctorum Patrum nostrorum, qui et has susceperunt, et stabilierunt fore in cunctis Dei ecclesiis, et in omni loco dominationis ejus. Porro has pretiosas et venerabiles iconas, ut praedictum est, honoramus et salutamus, ac honoranter adoramus: hoc est, magni Dei et Salvatoris nostri Jesu Christi humanationis imaginem, et intemeratae dominae nostrae sanctissimae Dei genitricis, ex qua ipse voluit incarnari, et salvare atque liberare nos ab omni impia idolorum vesania: sanctorum etiam et incorporalium angelorum: ut homines enim justis apparuerunt. Similiter autem et divinorum ac famosissimorum apostolorum, deiloquorum etiam prophetarum, et certatorum martyrum, et sanctorum virorum figuras et effigies, utpote per picturam [Col. 0338C] suam in recordationem et memoriam adducere nos valentes, et ad principale attrahere, atque participes facere alicujus sanctificationis. Haec ita sapere et didicimus et roborati sumus a sanctis Patribus nostris, et ab eorum divinitus tradito magisterio. Et gratias Deo super inenarrabili dono suo, quia in finem non deseruit nos, neque reliquit virgam peccatorum super sortem justorum, ut non extendant justi ad iniquitatem manus suas, id est, actuales operationes suas: sed bene fecit bonis et rectis corde, quemadmodum hymnographus David melodice cecinit; cum quo et residuum psallimus: Quia de caetero declinantes in obligationes adducet Dominus cum operantibus iniquitatem: et pax super Israel Dei (Psal. CXXIV).


Interpretatio subscriptionis Romanorum.
[Col. 0338D]

In nomine Domini Jesu Christi Petrus, misericordia Dei archipresbyter sanctae Ecclesiae catholicae et apostolicae, et locum complens Adriani sanctissimi et apostolici papae senioris Romae, omnes recipiens qui conversi sunt ab impia haeresi reprobantium venerabiles imagines, secundum doctrinam et traditionem sanctorum Patrum nostrorum, omnia quae superius efferuntur, approbans et consentiens, subscripsi.

Petrus, misericordia Dei presbyter et hegumenus monasterii sancti Sabbae, et locum complens Adriani sanctissimi et apostolici papae senioris Romae, omnes [Col. 0339A] recipiens qui conversi sunt ab impia haeraesi reprobantium venerabiles imagines secundum doctrinam traditionemque sanctorum Patrum nostrorum, omnia quae superius efferuntur, approbans et consentiens, subscripsi.

Tarasius [a 1Kb] , misericordia Dei episcopus Constantinopoleos novae Romae, confirmans sic se habere veritatem omnia quae superius efferuntur, libenter admittens, his subscripsi.

Joannes, misericordia Dei presbyter et patriarcharum syncellus, locum retinens trium apostolicarum sedium, Alexandriae, Antiochiae, et Hierosolymorum, omnibus quae praeferuntur in hoc textu, consentio, et conveniens subscripsi mea manu.

Thomas, misericordia Dei presbyter et hegumenus [Col. 0339B] monasterii sancti Patris nostri Arsenii in Aegypto siti, locum retinens trium apostolicarum sedium, Alexandriae, Antiochiae, et Hierosolymorum, omnibus quae praeferuntur in hoc textu consentio, et concordans subscripsi.

Agapius indignus episcopus Caesariae Cappadociae libenter omnia quae praescripta sunt, suscipiens, subscripsi.

Joannes episcopus Ephesi libenter omnia quae praescripta sunt, suscipiens, subscripsi.

Constantinus episcopus Constantiae Cypriorum insulae, secundum ea quae superius efferuntur, quamque nos confessi sumus orthodoxam fidem, suscipio, et saluto sacras et venerabiles iconas, et honorabiliter adorans, subscripsi.

[Col. 0339C] Theophilus indignus episcopus Thessalonicae libenter omnia praescripta suscipiens, subscripsi.

Basilius indignus episcopus Ancyrae Galatiae libenter omnia quae praescripta sunt, suscipiens, subscripsi.

Leo episcopus Heracliae Thraciae similiter.

Nicolaus indignus episcopus Cyzici omnia quae praescripta sunt, libenter admittens, subscripsi.

Euthymius indignus episcopus Sardorum libenter omnia quae praescripta sunt, suscipiens, subscripsi.

Petrus indignus episcopus Nicomediae libenter quae scripta sunt, suscipiens, subscripsi.

Elias peccator, episcopus Cretensium insulae, libenter omnia quae praescripta sunt, suscipiens, subscripsi.

[Col. 0339D] Hypatius indignus episcopus Nicaeae Bithyniensium provinciae libenter omnia quae praescripta sunt, suscipiens, subscripsi.

Stauracius peccator, episcopus Chalcedonis, omnia quae praescripta sunt, libenter suscipiens, subscripsi.

Leo, gratia Dei presbyter sanctissimae Dei apostolicae magnae Ecclesiae, et princeps monasteriorum, et defensor sanctissimae Dei Ecclesiae, libenter omnia quae praescripta sunt, suscipiens, subscripsi.

Epiphanius peccator, diaconus sanctissimae Ecclesiae Catanae Siculorum provinciae, et vicarius Thomae [Col. 0340A] sanctissimi archiepiscopi Sardiniae, sequor ut debent rationabiles pecudes pastorum voces, quemadmodum Dominus ait, quia oves meae vocem meam audiunt (Joan. X). Ergo et ego pastorum rectas voces sequens, per vestigia eorum incedere propono: quibus et consentiens in omnibus testimoniis ipsorum quae lecta sunt, subscripsi.

Nicephorus indignus episcopus Dyrrachianensium provinciae, Illyricianensium regionis, libenter omnia quae praescripta sunt, suscipiens, subscripsi.

Nicolaus monachus hegumenus, et ex persona throni Tyanorum, libenter omnia quae praescripta sunt, suscipiens, subscripsi.

Daniel peccator, episcopus Amaseae, libenter omnia quae praescripta sunt, suscipiens, subscripsi.

[Col. 0340B] Georgius indignus presbyter, et ex persona throni Nazianzi, libenter omnia quae praescripta sunt, suscipiens, subscripsi.

Constantinus indignus episcopus Gangrensium, similiter omnia quae praescripta sunt, suscipiens, subscripsi.

Nicetas peccator, episcopus Claudiopoleos, libenter omnia quae praescripta sunt, suscipiens, subscripsi.

Gregorius exiguus episcopus Neocaesariae libenter omnia quae praescripta sunt, suscipiens, subscripsi.

Gregorius indignus episcopus Pisinuntensium libenter omnia quae praescripta sunt, suscipiens, subscripsi.

Theodorus indignus episcopus Myrorum Lyciae [Col. 0340C] libenter omnia quae praescripta sunt, suscipiens, subscripsi.

Eustathius indignus episcopus Laodiceae Phrygarum provinciae libenter omnia quae praescripta sunt, suscipiens, subscripsi.

Michael indignus episcopus Synadensium, libenter omnia quae praescripta sunt, suscipiens, subscripsi.

Gregorius [Georgius] indignus episcopus Antiochiae Pisidiae libenter omnia quae praescripta sunt, suscipiens, subscripsi.

Theophylactus indignus diaconus exarchus, et ex persona clarae metropoleos Cariae, libenter omnia quae praescripta sunt, suscipiens, subscripsi.

Leo indignus episcopus Iconii libenter omnia quae praescripta sunt, suscipiens, subscripsi.

[Col. 0340D] Anastasius indignus episcopus Nicopoleos veteri Epiri libenter omnia quae praescripta sunt, suscipiens, subscripsi.

Constantinus indignus episcopus Pergae, libenter omnia quae praescripta sunt, suscipiens, subscripsi.

Gregorius peccator, presbyter, et ex persona throni Trajanopoleos Thracensium regionis, libenter omnia quae praescripta sunt, suscipiens, subscripsi.

Leo indignus episcopus Rhodi libenter omnia quae praescripta sunt, suscipiens, subscripsi.

Christophorus indignus episcopus Phasidis, id est, Trapezuntinensium, libenter omnia praescripta suscipiens, subscripsi.

[Col. 0341A] Manuel indignus episcopus Hadrianopoleos libenter omnia quae praescripta sunt, suscipiens, subscripsi.

Nicolaus indignus episcopus Hierapoleos Phrygarum provinciae libenter omnia quae praescripta sunt, suscipiens, subscripsi manu mea.

Basilius indignus episcopus civitatis Silaei libenter omnia quae praescripta sunt, suscipiens, subscripsi.

Galato exiguus presbyter, et ex persona [Stephani] archiepiscopi Siciliae, libenter omnia quae praescripta sunt, suscipiens, subscripsi.

Theophylactus indignus episcopus Euchaitensium libenter omnia quae praescripta sunt, suscipiens, subscripsi.

Cyrillus monachus, et ex persona Joannis [monachi] episcopi Gothiae, enutritus apostolicis praedicationibus [Col. 0341B] et Patrum traditionibus, et quae nunc praescripta sunt, suscipiens, subscripsi.

Theodorus indignus episcopus Seleuciae, libenter omnia quae praescripta sunt, suscipiens, subscripsi.

Stephanus indignus episcopus civitatis Sugdensium [Sugdaensium] libenter omnia quae praescripta sunt, suscipiens, subscripsi.

Antonius indignus monachus, et ex persona throni Smyrnae, libenter omnia quae praescripta sunt, suscipiens, subscripsi.

Constantinus episcopus Chii [Gr. et ms. Jol., Rhegii] libenter omnia quae praescripta sunt, suscipiens, subscripsi

Joannes miser et peccator cacomonachus [peccator [Col. 0341C] monachus], locum faciens Procopii reverendissimi episcopi, consona Patribus per omnia sapiens, subscripsi.

Theodorus indignus episcopus Catanae, ratum ducens semper amatores veritatis et sanctorum Patrum doctrinam et vestigia sequi, atque rectis eorum venustari dogmatibus; his et ego taxari [id est, annumerari] festinans, consentiens omnibus quae ab eis edicta sunt, iis quae praescripta sunt, subscripsi.

Joannes indignus episcopus Tauromeniae, concorditer per omnia sanctorum Patrum doctrinas et testimonia eorum quae prolata sunt, sequens, subscripsi.

Gaudiosus indignus episcopus Missinae [Messanae], [Col. 0341D] concorditer per omnia sanctorum Patrum doctrinas et testimonia eorumdem, quae prolata sunt, subsequens, subscripsi.

Theodorus indignus episcopus Panormi, concorditer doctrinas et testimonia eorum quae praescripta sunt, sequens, subscripsi.

Constantinus indignus episcopus Leontinae, concorditer per omnia sanctorum Patrum doctrinas et testimonia eorum quae praelecta sunt sequens, subscripsi.

Stephanus indignus episcopus Bibonensium, concorditer per omnia sanctorum Patrum doctrinas et testimonia eorum quae praelata sunt, sequens, subscripsi.

[Col. 0342A] Joannes indignus episcopus Treocaleos definiens, similiter subscripsi.

Theodoricus [Theodorus] indignus episcopus Taurianae, concorditer per omnia sanctorum Patrum doctrinas et testimonia eorum quae praelata sunt, sequens, subscripsi.

Cristophorus indignus episcopus sanctae Cyriacae, concorditer per omnia sanctorum Patrum doctrinas et testimonia eorum quae praelata sunt, sequens, subscripsi.

Basilius indignus episcopus Liparetensium insulae, superius latis sanctorum Patrum doctrinis conveniens in omnibus, subscripsi.

Theotimus indignus episcopus Crotonensium, superius prolatis sanctorum Patrum testimoniis consentiens [Col. 0342B] in omnibus, subscripsi.

Constantinus indignus episcopus Carinae, superius prolatis testimoniis sanctorum Patrum consentiens in omnibus, subscripsi.

Theophanes episcopus Lilybaei similiter.

Theodorus episcopus Tropaeorum similiter.

Sergius episcopus Nicoterensium similiter.

Theodorus episcopus Bizyae similiter.

Maurianus episcopus Pompeiopoleos similiter.

Joannes episcopus Salonentianae similiter.

Eustratius episcopus Bithyniensium provinciae similiter.

Petrus episcopus Germiensium similiter.

Joannes episcopus Arcadiopoleos similiter.

Constantinus presbyter, et ex persona throni Sebastopoleos, [Col. 0342C] similiter.

Gregorius presbyter, et ex persona Nicetae episcopi Coloniae, similiter.

Sisinnius episcopus Parii similiter.

Epiphanius episcopus Mileti similiter.

Niceta episcopus Proeconnesi similiter.

Joannes presbyter, et ex persona Nicetae episcopi Coloniae, similiter.

Ursus episcopus Avaritianensium Ecclesiae similiter.

Eustratius episcopus Methymnae similiter.

Leo episcopus Cii similiter.

Joannes episcopus Apri similiter.

Theophylactus episcopus Cypsellorum similiter.

Laurentius episcopus sanctae Apsaretianensium [Col. 0342D] Ecclesiae similiter.

Leo episcopus Carpathi similiter.

Eustathius episcopus Crotadensium similiter.

Cyriacus episcopus Zyparensium [Drizyparensium] similiter.

Leo episcopus Mesembriae similiter.

Gregorius episcopus Dercensium similiter.

Theodorus [Gr., Theodosius] episcopus Amorii similiter.

Joannes episcopus Nyssae similiter.

Georgius episcopus imperialium Thermarum similiter.

Georgius episcopus Camulianorum similiter.

Soterichus episcopus Ciscissensium similiter.

[Col. 0343A] [Theophylactus Typaepensium similiter.]

Theophylactus episcopus Trallae similiter.

Constantinus episcopus Mastaurorum similiter.

Georgius episcopus Briulensium similiter.

Ignatius episcopus Prinae similiter.

Constantinus presbyter, et ex persona throni Agathae [Agaae], similiter.

Theodosius episcopus Nyssae similiter.

Basilius episcopus Magnesiae similiter.

Basilius episcopus Magnesiae Maeandri similiter.

Sabbas episcopus Ancensium similiter.

Nicephorus presbyter, et ex persona episcopi Gargarensium, similiter.

Georgius episcopus Palaeaspoleos similiter.

Theophanes episcopus Chalchae [Caloae: Calohae] [Col. 0343B] similiter.

Leo episcopus Algizensium similiter.

Nicodemus episcopus Evazensium similiter.

Lycastus episcopus Varetensium similiter.

Theognius presbyter, et ex persona Philippi episcopi Sion, similiter.

Theophanes episcopus Lebendi similiter.

Stratonicus episcopus Cymae similiter.

Eustathius episcopus Erythrensium similiter.

Theophilus episcopus Tymni similiter.

Cosmas episcopus Myrinae similiter.

Olbianus episcopus Elaeae similiter.

Pardus episcopus Pitanae similiter.

Basilius episcopus Pergamensium similiter.

Basilius episcopus Atrammytii similiter.

[Col. 0343C] Marianus [Gr., Marinus] episcopus Atandri similiter.

Joannes episcopus Assi similiter.

Leo episcopus Phociae similiter.

Joannes episcopus Rhaedesti similiter.

Joannes episcopus Pannii similiter.

Melchisedech episcopus Calliopoleos similiter.

Theophylactus episcopus Chariopoleos similiter

Leonides episcopus Madyti, id est Colae, similiter.

Sisinnius episcopus Zuruli [Tzurulli] similiter.

Thomas episcopus Daonii similiter.

Gregorius episcopus Theodoropoleos similiter.

Sisinnius episcopus Chalcidis similiter.

Benjamin episcopus Lizycensium [Licizensium] similiter.

[Col. 0343D] Joannes episcopus Bryseos similiter.

Spyrido episcopus [veteris] Palaeae Cythrensium similiter.

Eustathius episcopus Golensium [Sotensium] similiter.

Theodorus episcopus Citii similiter.

Georgius episcopus Trimithuntensium similiter.

Alexander episcopus Amathuntensium similiter.

Constantinus episcopus Iliopoleos similiter.

Synesius episcopus Nessi similiter.

Theophilus episcopus Anastasiopoleos similiter.

Leo episcopus Minzi similiter.

Petrus episcopus Asponensium similiter.

Anthimus episcopus Verinopoleos similiter.

[Col. 0344A] Michael episcopus Melitupoleos similiter.

Sisinnius episcopus Adriae [Adraniae, Hadriani] similiter.

Theodorus episcopus Germae similiter

Basilius episcopus Hadranuthyrensium similiter

Leo episcopus Poemaninensium similiter.

Symeon episcopus Ocae similiter.

Strategius episcopus Dardani similiter.

Joannes episcopus Lampsaci similiter.

Theodotus episcopus Palatensium similiter.

Leo episcopus Traculensium similiter.

Niceta episcopus Hylaei similiter.

Theodorus episcopus Abydi similiter.

Leo episcopus Troadensium similiter.

Anastasius episcopus Tripoleos similiter.

[Col. 0344B] Joannes episcopus Tabalensium similiter.

Stephanus episcopus Salensium similiter.

Stephanus episcopus Silandri similiter.

Nicolaus episcopus Pericommatos similiter.

Isoes presbyter, et ex persona throni Thyaterensium, similiter.

Joannes episcopus Setensium similiter.

Constantinus episcopus Acrasi similiter.

Theophanes episcopus Maeoniae [Lymaeorum] similiter.

Michael episcopus Stratoniciae similiter.

Lycastus episcopus Philadelphiae similiter

Michael episcopus Stallae similiter.

Gregorius episcopus Gordi similiter.

Joannes episcopus Daldae similiter.

[Col. 0344C] Eustathius episcopus Hyrcanae similiter.

Joseph episcopus Attaliae similiter.

Theopistus episcopus Hermocapeliae similiter.

Zacharias episcopus Hierocaesariae similiter.

Michael episcopus Cerasensium similiter.

Daniel [David] episcopus Helenupoleos similiter.

Cyrion episcopus Lophi similiter.

Basilius presbyter, et ex persona Dascym, similiter.

Theophylactus episcopus Apolloniadis similiter.

Constantinus episcopus Caesariae Bithyniae similiter.

Georgius episcopus Basilinupoleos similiter.

Leo episcopus Neocaesariae [sive Aristes] similiter.

Nicephorus episcopus Adrani similiter.

Theodorus episcopus Prusae similiter.

[Col. 0344D] Epiphanius episcopus Lampae similiter.

Theodorus episcopus Heracliupoleos similiter.

Anastasius episcopus Cnossi similiter.

Melito episcopus Cydoniae similiter.

Leo episcopus Cisami similiter.

Theodorus episcopus Subritensium similiter.

Leo episcopus Phoenicis similiter.

Joannes episcopus Arcadiae similiter.

Epiphanius episcopus Eleutherniae similiter.

Photinus episcopus Cantani similiter

Sisinnius episcopus Chersonesi similiter

Gregorius presbyter, et ex persona throni Cephalleniae, similiter.

Philippus episcopus Corcyrensium similiter.

[Col. 0345A] Antonius episcopus Troezenae similiter.

Petrus episcopus Monembasiae similiter.

Gabriel episcopus Aeginae similiter.

Leo episcopus Porthmi similiter.

Philippus episcopus Orei similiter.

Leo episcopus Zacynthi similiter.

Leo episcopus Linoae similiter.

Niceta episcopus Mellae similiter.

Neophytus episcopus Gordoversorum similiter.

Joannes episcopus Tennensium [Stennon: Etennensium] similiter.

Leo episcopus Aspendi similiter.

Constantinus episcopus Zalensium similiter.

Gregorius episcopus Sinopae similiter.

Martinus [Marinus] diaconus, et ex persona Theodori [Col. 0345B] episcopi Andrapensium, similiter.

Andronicus presbyter, et ex persona Joannis episcopi Zalichensium, similiter.

Constantinus episcopus Sasimensium similiter.

Gregorius episcopus Amastrae similiter.

Heraclius episcopus Junopoleos similiter.

Niceta episcopus Dadybrensium similiter.

Theophanes episcopus Sorensium similiter.

Joannes episcopus Heracliae similiter.

Theophilus episcopus Prusiadis similiter.

Constantinus episcopus Cratiae similiter.

Niceta episcopus Rizaei similiter.

Constantinus episcopus Polemonii similiter.

Theodorus episcopus Comanensium similiter.

Joannes episcopus Cerasuntensium similiter.

[Col. 0345C] Nicephorus episcopus Clanei similiter.

Leo episcopus Trocnadensium similiter.

Joannes diaconus, et ex persona throni Phaselidis, similiter.

Theodorus episcopus Pinnarensium similiter.

Stephanus episcopus Canuae similiter.

Anastasius episcopus Patrensium [Patarensium] similiter.

Georgius episcopus Nasae similiter.

Constantinus episcopus Candicensium similiter.

Leo episcopus Corydalensium similiter.

Nicodemus episcopus Sidymensium similiter.

Leo episcopus Limyrensium similiter.

Constantinus episcopus Tlensium similiter.

Petrus diaconus, et ex persona throni Oricandensium [Col. 0345D] similiter.

Stephanus episcopus Araxi similiter.

Georgius episcopus Oeniandi similiter.

Constantinus episcopus Combensium similiter.

Stauracius episcopus Zenopoleos similiter.

Gregorius episcopus Cibyrae similiter.

Basilius episcopus Tabensium similiter.

Dorotheus episcopus Neapoleos similiter.

Constantinus episcopus Alabandensium similiter.

David episcopus Jassi similiter.

[Gregorius episcopus Mylasensium similiter.]

Sergius episcopus Bargylensium similiter.

Gregorius episcopus Heracliae Latomi similiter.

Joannes episcopus Mybdi similiter.

[Col. 0346A] Stauracius episcopus Stadiae similiter.

Gregorius episcopus Stratonicae similiter.

Niceta diaconus, et ex persona throni Halicarnassi. similiter.

Michael episcopus Chaeretopensium similiter.

Pantaleon episcopus Valentiae similiter.

Georgius episcopus Peltensium similiter.

Christophorus episcopus Antanasi similiter.

Leo episcopus Eumeniae similiter.

Philippus episcopus Tranupoleos similiter.

Leo episcopus Aleensium similiter.

Paulus episcopus Acmoniae similiter.

Gregorius episcopus Timenutensium similiter.

Nicephorus episcopus Luidensium similiter.

Georgius episcopus Aptiae similiter.

[Col. 0346B] Joannes episcopus Sybeos similiter.

Zacharias episcopus Trapezupoleos similiter.

Leo episcopus Sebastiae similiter.

Theophylactus presbyter, et ex persona throni, Georgii Hypsi episcopi, similiter.

Constantinus episcopus Eucarpiae similiter.

Andreas episcopus Cedisosi similiter.

Dositheus episcopus Psonuntensium, id est, Collapses [Gr., Colossensium: Collassais], similiter.

Constantinus episcopus Cottyaii similiter.

Niceta episcopus Nacoliae similiter.

Leo episcopus Docimii similiter.

Joannes presbyter, et ex persona throni Hectorii, [Col. 0346C] similiter.

Michael episcopus Hierapoleos similiter.

Nicolaus episcopus Phytiae similiter.

Theophylactus episcopus Cinnaboreos similiter.

Damianus episcopus Myri similiter.

Christophorus episcopus Prymisi similiter.

Niceta episcopus Augustopoleos similiter.

Georgius episcopus Midaei similiter.

Constantinus episcopus Ambladensium similiter.

Stephanus presbyter, et ex persona throni Ostri, similiter.

Georgius [Gregorius] presbyter, et ex persona throni civitatis Polybati [Poleos: Polyboti] similiter.

[Col. 0346D] Sisinnius episcopus Philomelii similiter.

Michael episcopus Papensium similiter.

Sisinnius episcopus Apamiae Ciboti similiter.

Constantinus episcopus Comanae similiter.

Nicephorus episcopus Adadensium similiter.

Petrus episcopus Totiassii similiter.

Theodosius episcopus Sygalassi similiter.

Leo episcopus Barae similiter.

Petrus episcopus Seleuciae similiter.

Nicephorus episcopus Phlogensium similiter.

Marinus episcopus Magydensium similiter.

Leo episcopus Andidensium similiter.

Stephanus episcopus Parnassi similiter.

Bardanes episcopus Doarensium similiter.

[Col. 0347A] Eustratius episcopus Dabellii [Debelti] similiter.

Euphemius [Euthymius] episcopus Sozopoleos similiter.

Theodosius episcopus Bulgarophygi similiter.

Georgius episcopus Plotinopoleos similiter.

Basilius episcopus Perberaei similiter.

Michael episcopus Pamphili similiter.

Ruben episcopus Scopeli similiter.

Sisinnius episcopus Garielensium similiter.

Callistus episcopus Eudiociadis similiter.

Constantinus episcopus Ligynensium similiter.

Joannes episcopus Cudrulensium similiter.

Theodorus episcopus Cremnorum similiter.

Constantinus episcopus Hadrianae similiter.

[Col. 0347B] Theophilus episcopus Chii similiter.

Galatius episcopus Meli similiter.

Sergius episcopus Leri similiter.

Manzo episcopus Diocaesariae similiter.

Eustathius episcopus Celentereos [forte Celendereos] similiter.

Zacharias episcopus civitatis Cardabunthensium similiter.

Sisinnius episcopus Mosbadensium similiter.

Eustathius episcopus Lami similiter.

Theodorus episcopus Germanicopoleos similiter.

Sisinnius episcopus Sycae similiter.

Constantinus episcopus Dalisandi similiter.

Leo episcopus Sibelensium similiter.

Stephanus episcopus Philadelphiae similiter.

[Col. 0347C] Eudoxius presbyter et monachus, et ex persona throni Metellupoleos, similiter.

Constantinus episcopus Andri similiter.

Eustathius episcopus Teni similiter.

Theodorus episcopus Cadensium similiter.

Michael episcopus Tiberiopoleos similiter.

Constantinus episcopus Ancyrae similiter.

Joannes episcopus Azanensium similiter.

Theophylactus episcopus Mosynensium similiter.

Basilius episcopus Dionysupoleos similiter.

Stephanus episcopus Synnai similiter.

Sabbas monachus et hegumenus monasterii Studii similiter.

Gregorius hegumenus Hormisdae similiter.

[Col. 0347D] Symeon hegumenus Chorae similiter.

Joannes hegumenus Pagurii similiter.

Eustathius hegumenus Maximi [Maximini] similiter.

Joseph hegumenus et archimandrita Heraclii similiter.

Thomas monachus, et ex persona Joannis hegumeni Chenolacci, similiter.

Plato hegumenus et archimandrita Saccudeonis similiter.

Theodorus hegumenus et archimandrita Pandi similiter.

Macarius hegumenus et archimandrita Barda similiter.

[Col. 0348A] Strategius monachus sanctae Sion similiter.

Gregorius hegumenus Hyacinthi similiter.

Joseph hegumenus Acaemitensium [Acaemitorum] similiter.

Michael hegumenus sancti Petri similiter.

Theodorus hegumenus, et archimandrita Bodi, similiter.

Theophylactus monachus Cathon similiter.

Constantinus hegumenus Calaurensium similiter.

Antonius hegumenus Diu similiter.

Hilarion hegumenus Floron similiter.

Niceta hegumenus sancti Alexandri similiter.

Theodorus hegumenus Xerocepu similiter.

Niceta hegumenus Gudila similiter.

[Col. 0348B] Niceta hegumenus sancti Eliae similiter.

Theoctistus hegumenus Auleti similiter.

Constans hegumenus sancti Cyriaci [Quirici] similiter.

Stephanus hegumenus Careonis et archimandrita, similiter.

Nicephorus hegumenus sanctae Dei genitricis similiter.

Theophylactus hegumenus sancti Eliae similiter.

Joannes hegumenus Chenolacci similiter.

Paulus hegumenus Baulei [Bistili, Batilei] simliter.

Stephanus hegumenus sancti Errici [Quirici, Cyrici] similiter.

Lazarus hegumenus sancti Autonomi similiter.

[Col. 0348C] Ignatius hegumenus Syceos similiter.

Gregorius hegumenus Callistrati similiter.

Gregorius hegumenus Monagri similiter.

Sisinnius hegumenus Aritae similiter.

Anastasius hegumenus Carnehensium similiter.

Bahanes hegumenus et archimandrita Thermarum similiter.

Petrus hegumenus Homericensium similiter.

Stephanus hegumenus Thermizensium similiter.

Thomas hegumenus Hieragathae similiter.

Theophylactus hegumenus Cathodi similiter.

Nicephorus hegumenus sancti Andreae similiter.

David hegumenus sancti Thyrsi similiter.

Leo hegumenus sancti Georgii Cellarum similiter.

[Col. 0348D] Joannes hegumenus Laccensium [Laccorum] similiter.

Leo hegumenus Leucu hydatos similiter.

Gregorius hegumenus Agauri [Agabri] similiter.

Isidorus hegumenus Latri similiter.

Dositheus hegumenus Mnemosynon similiter.

Nicephorus hegumenus sancti Sergii Midicionis similiter.

Theodorus hegumenus Amorii similiter.

Theodorus hegumenus Atractensium similiter.

Constantinus hegumenus sanctorum trium Puerorum similiter.

Joannes hegumenus Coeladensium similiter.

Antonius hegumenus Dodecathroni similiter

[Col. 0349A] Paulus hegumenus Agnyon similiter.

Paulus hegumenus sancti Petri civitatis Poemaninensium similiter.

Euschemon hegumenus Crizensium similiter.

Macarius [Gr., Macaris] hegumenus Psarodi similiter.

Epiphanius hegumenus Paranandi similiter.

Antonius hegumenus Peristereonos similiter.

David hegumenus sancti Georgii [Prieti] similiter.

Joannes hegumenus sancti Zotici similiter.

Agapius hegumenus sancti Thyrsi similiter.

Daniel [Gabriel] hegumenus sanctorum apostolorum Magnesiae similiter.

Theodosius hegumenus sanctae Dei genitricis Perizetorum similiter.

[Col. 0349B] Callistus hegumenus diversorum monachorum [Gr. et ms. Jol., monasterorium] Cypri similiter.

Theophylactus hegumenus Bordae similiter.

Theodorus hegumenus Limbi similiter.

Constantinus [Gr., Constans] hegumenus Hippi similiter.

Georgius hegumenus Domnicensium similiter.

Euthymius hegumenus Oxybetensium similiter [a 1Kb] .

Antonius hegumenus Uziae similiter.

Basilius hegumenus sancti Andreae similiter.

Philippus Bescessium [Beomorum, Besirentium] similiter.

Basilius hegumenus sanctae Dei genitricis Ortycidiensium similiter.

Acacius monachus sancti Orestis similiter.

[Col. 0349C] Joannes hegumenus sancti Salvatoris similiter.

Petrus monachus, et ex persona Cellarum [Cellariotum], similiter.

Zacharias hegumenus Syndensium similiter.

Theophilus monachus, et ex persona hegumeni sanctae Dei genitricis Photnon, similiter.

Cerycus hegumenus Dolocomae similiter.

Sergius hegumenus Gesinensium [Germiorum, Gerpensium] similiter.

Joannes presbyter sancti Sergii Germion similiter.

Niceta hegumenus Octaorum [Octavini] similiter.

Antonius hegumenus Acraborum similiter.

Petrus hegumenus Platanii similiter.

Marcus hegumenus sancti Joannis Theologi similiter.

[Col. 0349D] Leo hegumenus sanctae Dei genitricis Saldalensium similiter.

Constantinus hegumenus sancti Stephani Antiosilii similiter.

Theodorus monachus, et ex persona hegumeni sanctae Dei genitricis Calocetensium, similiter.

Eutychianus monachus monasterii Callistrati similiter.

Theodotus monachus sanctae Dei genitricis Epicanzi similiter.

Joannes monachus, et ex persona Stephani hegumeni Bonisensium similiter.

[Col. 0350A] Callistus monachus ejusdem monasterii Bonisensis similiter.

Niceta hegumenus sanctae Dei genitricis monasterii Castri Tii similiter.

Samuel monachus archangeli Gabrielis similiter.

Theodosius hegumenus sanctae Trinitatis similiter.

Joannes monachus, et ex persona Strategii hegumeni [sanctae Dei genitricis], similiter.

Hilarion [Hilarius] monachus sanctae Dei genitricis [Gr. add. Cellarum, Cellion] similiter.

Dositheus [Theodosius] monachus sancti Theodori Sicundae similiter

Paulus hegumenus sanctae Dei genitricis Tyrosinun similiter.

[Col. 0350B] Leo hegumenus sancti Cyriaci similiter.

Epiphanius hegumenus sanctae Dei genitricis Limnas similiter.

Georgius hegumenus sanctae Dei genitricis similiter.

Cosmas hegumenus sanctae Dei genitricis Paradisii similiter.

Euschemon monachus sancti Salvatoris juxta Byraicum similiter.

Bardas hegumenus, et archimandrita Prusiadis, similiter.

Petrus hegumenus sanctorum apostolorum Castri Protili similiter.

Basilius monachus civitatis Amorii sanctae Dei genitricis similiter.

[Col. 0350C] Basilius presbyter, et hegumenus monasterii Oxypetri, similiter.

Philippus hegumenus Eumeniae similiter.

Basilius hegumenus sancti Luciani similiter.

Theophylactus hegumenus Pegadii similiter.

Anthimus hegumenus [Gr. et cod Jol., monachus] Psamathi similiter.

Michael hegumenus sancti martyris Georgii similiter.

Christophorus hegumenus Candelarum similiter.

Nicolaus hegumenus Caenurgon similiter.

Sisinnius hegumenus Lithini similiter.

Thomas monachus Mosynensium similiter.

Michael monachus, et ex persona hegumeni monasterii [Col. 0350D] sanctae Dei genitricis Pyrgi, similiter

Gregorius hegumenus sanctae Dei genitricis symbolorum similiter.

Joannes hegumenus sanctae Dei genitricis Rudensium similiter.

Constantinus [Cosmas] hegumenus sancti Petri Hydendrensium similiter.

Symeon hegumenus sanctae Dei genitricis Abramitensium similiter.

Gregorius hegumenus sancti Clementis similiter.

Theognis hegumenus monasterii sancti apostoli Timothei Cretensium [insulae] similiter.

[Col. 0351A] Joannes hegumenus sancti martyris Theodori similiter.

Theodosius hegumenus sanctae Dei genitricis similiter

[Col. 0352A] Petrus hegumenus S. Joannis Deiloqui Cretensium insulae similiter.



ACTIO QUINTA.
[Col. 0351]

[Col. 0351A] In nomine Domini et dominatoris Jesu Christi veri Dei nostri. Imperio piissimorum et Christi amicorum dominorum nostrorum Constantini et Irenae ipsius a Deo redimitae matris, anno octavo consulatus eorum, quarto Nonas Octobrias, indictione undecima.

[Col. 0351B] Conveniente sancta et universali synodo, quae per divinam gratiam et piam sanctionem eorumdem divinitus roboratorum imperatorum congregata est in Nicensium clara metropoli Bithyniensium provinciae: id est Petro reverendissimo archipresbytero sanctissimae Romanae Ecclesiae S. Petri apostoli, et Petro reverendissimo presbytero monacho et hegumeno venerabilis monasterii sancti Sabbae Romae siti, obtinentibus locum apostolicae cathedrae sanctissimi et almi archiepiscopi senioris Romae Adriani; Tarasioque sanctissimo et almo archiepiscopo magni nominis Constantinopoleos novae Romae, atque Joanne et Thoma reverendissimis presbyteris monachis, et vicariis apostolicarum sedium Orientalis dioeceseos.

[Col. 0351C] Residentibus etiam ante sacratissimum ambonem templi sanctissimae magnae ecclesiae, quae cognominatur Sophia, praesto existentibus et audientibus gloriosissimis et magnificentissimis, Petrona videlicet laudabilissimo exconsule patricio, et comite Deo conservati imperialis obsequii, et Joanne imperiali ostiario et logotheta militaris logothesii, et tota sancta synodo secundum ordinem praecedentem in prima actione: praesentibus quoque et Deo amabilibus archimandritis et hegumenis, necnon omni monachica plenitudine [multitudine]; propositis sanctis et intemeratis Dei Evangeliis.

Tarasius sanctissimus patriarcha dixit: Qui manifestationem futurorum per prophetas praenuntiavit Deus, ait per Jeremiam prophetam de his qui novitatem [Col. 0351D] in catholicam Ecclesiam introducunt: quia duo mala fecerunt: Me dereliquerunt fontem aquae vivae, et foderunt sibi lacus contritos, qui aquam continere non poterunt (Jer. II). Lacus enim contritus est omnis haereticorum sermo, ex quo hauserunt Christianos accusantes haereseos praeceptores, et potaverunt simpliciores subversione turbulenta: quibus vae transmittitur per vocem propheticam (Habac. II, sec. LXX). Hebraeos enim et Sarracenos, gentiles et Samaritas, insuper et Manichaeos atque Phantasticos, id est Theopaschitas imitantes, voluerunt exterminare venerabilium imaginum visionem, quae in sancta Dei Ecclesia catholica tradita est ab antiquis temporibus, quemadmodum ostendetur in lectione librorum qui propositi sunt.

[Col. 0352A] Constantinus sanctissimus episcopus Constantiae Cypri dixit: Legantur in redargutionem et publicationem Christianos accusantis pseudosyllogi illius conventionis.

Leontius devotus et imperatorius a secretis dixit: Secundum jussionem sanctae synodi adsunt divini [Col. 0352B] libri, qui legi debent: non solum [autem] illi, sed et maligni nominis haereticorum, qui ab olim honorabilibus imaginibus detraxerunt.

Sancta synodus dixit: Legantur.

Cosmas diaconus [notarius] et cubuclesius, legit:


Sancti Cyrilli archiepiscopi Hierosolymorum institutio secunda, cujus initium est:

Dirum peccatum est, et languorum saevissimus est animae praevaricatio. Et post alia: Quam enim opinionem habes de Nabuchodonosor? Non audisti a Scripturis, quia impiissimus erat, agrestem morem et leoninum propositum habens? Non audisti, quia ossa regum produxit in lucem? non comperisti, [Col. 0352C] quia populum captivum transtulit? Non audisti, quia oculos regis excaecavit, praeostendens ei filios cum occiderentur? Non audisti, quia cherubim rapuit? non dico spirituales illos et supercoelestes, sed qui in templo erant constructi supra propitiatorium arcae, intra quos loquebatur Deus.

Sanctissimus patriarcha dixit: Intelligamus, qualiter vituperatus sit Nabuchodonosor, qui subvertit cherubim, et qualem poenam sit passus.

Sancta synodus dixit: Magna culpa, et magna damnatio [Gr., post lapsum et damnatio].

Sanctissimus patriarcha dixit: Ergo unusquisque sacrum ejicit de ecclesia et subvertit, eidem poenae succumbit.

Petronas gloriosissimus patricius dixit: Magnam [Col. 0352D] poenam Nabuchodonosor passus fuit, quia expulsus est de regno, et septem annis mansit in desertis, sicut bos comedens herbas (Dan. IV).

Cosmas diaconus, notarius et cubuclesius, legit:


Sancti Symeonis Columnalis, qui in mirabili monte fuit, epistola quinta ad imperatorem Justinum Juniorem.

Quis dabit, semper Auguste et bone domine, oculis meis fontes lacrymarum ad lugendum et flendum amare et intolerabiliter omnibus diebus miserae vitae meae (Jer. IX)? quia sub divino zelo vestri Deo redimiti [Deo coronati] et Christianissimi imperii talia extra omnem rationem impietatis agi praesumuntur ab his qui sine Deo sunt, Samaritis videlicet, qui supra omnem immunditiam polluti et exsecrandi consistunt; [Col. 0353A] quique habitant ea quae dicuntur Castra juxta civitatem Porphyreonem, in venerabili domo, quam Deo placabile imperium vestrum jussit illic aedificari. Quae subtiliter sciet vestra divinitus conservanda tranquillitas per ea quae significata sunt humilitati nostrae a Paulo sanctissimo episcopo ejusdem Porphyreonis, et missa sunt nobis a beatissimo Orientis patriarcha, qui et ipse super hoc vehementer doluit: quanto magis mansuetissimi [Gr., quidni enim mans.] principes? Praesertim cum et inanimatos lapides hujusmodi impietates facere [facile] sufficerent exclamare, quas in praesentia vidit praedictus sanctissimus pontifex. Etenim super mortem et perditionem reputatum est ab humilitate nostra, quod quoquo modo ad auditus nostros venerit talis impietas, [Col. 0353B] quae superexcedit omnem actionem blasphemam, praesumptam in id ipsum Dei Verbum, quod propter nos incarnatum est, et in sanctissimam ac gloriosam Dei genitricem, atque in venerabilem ac pretiosam crucem, necnon et in sanctos ejus. Propter quod commemorantes suggerimus divinis auribus vestris, quoniam si piissimae bonarum victoriarum vestrarum leges jubent, imagine imperatoris injuriis lacessita, morti supremae ac perniciosissimae tradendos, qui hoc conari praesumpserint, quanta, putas, digni sunt damnatione in perditionem, qui in imaginem Filii Dei et sanctissimae ac gloriosae Dei Genitricis cum omni ineffabili [indicibili] impudentia et impietate, et propter nimiam malitiam, non habeo quod dicam, talia praesumpserunt, nulla in eis facta [Col. 0353C] misericordia? Unde obsecramus victoriosissimum imperium vestrum, ne faciat misericordiam in eos qui hoc agere ausi sunt, neque parcat eis, neque qualemcunque postulationem vel rationem super illis accipiat, ne in aliud quid vertantur, sicuti jam visu videram, indicans Augusto mense sanctissimo et a Deo honorabilissimo patriarchae, significans interim hoc apud se servandum: neque enim abscondit a nobis Deus cogitationes eorum. Unde certus sum, semper Augusti imperatores, quod non sufferat Deo confirmatum cor vestrum, quod ipsius est magnitudine illustratum, tantam inhonorantiae procacitatem, quam nunquam hucusque audivimus, fortassis autem nec alius quisquam Christianorum. Sed adjuro vos, domine, per Emmanuel Deum excelsum, ne sufferatis [Col. 0353D] saltem ad modicum quid fieri decentem vindictam; sed jubeatis exquiri etiam illa quae in puteo facta sunt a nimia eorum et pessima nequitia, secundum tenorem epistolae quae ad nostram mediocritatem transmissa est: minime permittente mansuetissima dominatione vestra, si forte putaverint quidam subseminare importunos sermones, cum quasi Dominicae sint potestatis [Gr., q. ad dominae i. Augustae potestatem pertineant], Deo qui dedit vobis imperium, taliter super omnem impietatem injuriis affecto: ut et caeteri eorum timorem habeant cunctis diebus maledictae ac segregatae vitae ipsorum: quos et suscipient cognatae tenebrae suae in damnationem vermis [cineris] qui comesturus est illos, et ignis [Col. 0354A] qui [non] splendebit: et anathematizabit [catathematizabit] eos in inferioribus abyssi ipse sanctus et omnipotens Spiritus Jesu Christi Domini nostri, qui ex Patre procedit, ad perdendum illos in infinitam perditionem. Hunc enim zelum vobis strenue, Deo conservandi et triumphatores, in ipsum qui cum pietate vestra regnat, unigenitum demonstrantibus Deum, super sacrificium Abrahae suscipiemini ab ejus cunctorum inspectrice deitate: et erit peramplius benedictum, potentia virtutis ejus, et magnificatum Christo dilectum imperium vestrum super omnia praecedentia regna: quoniam ipsi est gloria in saecula saeculorum. Amen.

Tarasius sanctissimus patriarcha dixit: Nostis qualem sententiam exhibuerit Pater?

[Col. 0354B] Basilius sanctissimus episcopus Ancyrae dixit: Etiam indulgentia eos indignos judicavit.

Joannes reverendissimus monachus, et vicarius Orientalium pontificum, dixit: Liquet omnibus, quia Samaritae pejores sunt aliis haereticis: et haeresis eorum nimis ejicienda et prava est, et a gratia omnino longinqua. Itaque oratio demonstravit, quoniam hi qui venerabiles iconas subvertunt, deteriores sunt istis. Dignum ergo est [Gr., Satis autem est] nominare illos Samaritas.

Constantinus sanctissimus episcopus Constantiae Cypri dixit: Ego quidem imaginum infractores tanto pejores Samaritis arbitror, quanto illi ignoranter egerunt, cum essent alieni a Christianismo. Isti vero scienter fecerunt, et idcirco indigni sunt satisfactione; [Col. 0354C] sicut enim scriptum est: Qui novit voluntatem domini sui, et non facit, vapulabit multis (Luc. II).

Nicolaus sanctissimus episcopus Cyzici dixit: Ecce ego servus minimus sanctitatis vestrae librum defero sancti Patris nostri Joannis episcopi Thessalonicae, et postulo recitari.

Sancta synodus dixit: Recitetur.

Et accipiens Demetrius reverendissimus diaconus et sceuophylas, legit


Joannis episcopi Thessalonicae de sermone, cujus initium est:

Usque nunc Dominum nostrum et Jesum Christum tentans perseverat inimicus in eremo. Et post [Col. 0354D] pauca: Gentilis dixit: Vos ergo in ecclesiis imagines non pingitis sanctis vestris, et adoratis illas? et non solum sanctis, sed et ipsi Deo vestro: sic ergo aestima et nos simulacra circumfoventes, non ea adorare, sed incorporales virtutes, quae per illa placantur. Sanctus dixit: Sed nos imagines hominum factorum, sanctorum videlicet servorum Dei et corpora ferentium facimus ad recordandum et honorandum eos: et nihil incongruum operamur pingentes eos quales et fuerunt: neque enim agimus [Gr., fingimus] secundum vos, neque incorporalium quorumdam corporales characteres demonstramus: sed et adorantes, non imagines, ut etiam tu praedixisti, sed eos qui per picturam indicantur, glorificamus: [Col. 0355A] et hos non ut deos (absit), sed ut proprios servos et amicos Dei, et fiduciam habentes intercedendi pro nobis. At vero imagines Dei facimus, id est, Domini et Salvatoris nostri Jesu Christi, quemadmodum visus est super terram, et cum hominibus conversatus est, hunc pingentes, et non ut intelligitur natura Deus. Quae enim similitudo est, vel qui habitus incorporei et sine schemate Verbi Patris? Spiritus enim est Deus, ut scriptum est (Joan. IV), id est, sanctae et consubstantialis Trinitatis natura. Sed quoniam beneplacito Dei et Patris, descendens unigenitus Filius ejus et Deus Verbum e coelis, incarnatus est propter salutem nostram de Spiritu sancto et intemerata virgine Dei genitrice Maria, humanitatem ejus pingimus, non incorporalem deitatem. [Col. 0355B] Gentilis dixit: Esto: Deus Verbum ut incarnatus depingitur: de angelis quid asseritis? et ipsos namque depingitis ut homines, et adoratis, quanquam homines non sint, sed intelligibiles et incorporales et dicti et existentes: sic reputa et eos qui apud nos honorantur, deos per statuas placari, nihil inconveniens nobis agentibus, quemadmodum nec vobis super depictis angelis. Sanctus dixit: De angelis et archangelis, et sanctis virtutibus quae super istos sunt, addam autem etiam nostras hominum animas, intelligibiles quidem eos catholica et apostolica novit Ecclesia, non tamen incorporales omnino et invisibiles, sicuti vos pagani fatemini: subtiles autem corpore, et aereos, et igneos [a 1Kb] , secundum id quod scriptum est: Qui facit angelos suos [Col. 0355C] spiritus, et ministros ignem urentem (Psal. CIII; Hebr. I). Et hoc multos sanctorum Patrum nostrorum sensisse invenimus: quorum est Basilius ille magnus, et sanctae memoriae Athanasius, atque Methodius et qui circa ipsos sunt: sola enim, ut veraciter fateamur, divinitas est incorporalis et incircumscripta: porro intelligibiles creaturae non omnino incorporales et invisibiles, ut divinitas, sunt: propter quod in loco sunt, et circumscriptae consistunt. Porro sicubi reperis incorporeos vocari angelos, aut daemones, aut animas, tanquam non existentes de commistione materialium quatuor elementorum, sic eos noveris appellatos, cum non sint, et ipsa corpora crassa, et similia his, quibus nos circumdamur. Licet, ut verius fateamur, ad comparationem [Col. 0355D] nostri incorporei [Gr., invisibiles] sunt: at vero visi sunt a plurimis crebro sensibiliter in specie propriorum corporum suorum, (visi sunt autem ab his, quibus aperuit Deus oculos) et loco circumscripti monstrantur, cum non sint omnino incorporei, sicut divina natura. Nos ergo non ut deos, sed ut creaturas spirituales, et ministros Dei, et non ut proprie incorporeos existentes, pingentes et honorantes angelos, non peccamus: quod vero in humana eos forma depingamus, eo factum est, quod frequenter sic apparuerint his, ad quos missi sunt a solo Deo.

[Col. 0356A] Tarasius sanctissimus patriarcha dixit: Auribus percipiamus dictum Patris, quia ibi quidem Samaritae imagines Domini et Salvatoris nostri Jesu Christi et intemeratae matris ejus subverterunt, hic autem pagani, ut didicimus. Ostendit vero Pater, quod et angelos oporteat pingi, quoniam circumscripti sunt, et veluti homines apparuerunt multis.

Sancta synodus dixit: Etiam, domine.

Stephanus monachus legit:


De disputatione Judaei et Christiani.

Judaeus dicit: Credidi ad omnia, et credo crucifixo Jesu Christo, quia est Filius Dei vivi. Scandalizor autem in vos, Christiani, quia imagines adoratis. Scriptura quippe ubique praecipit non facere sibi [Col. 0356B] quemquam sculptile vel omnem similitudinem. Christianus dixit: Deum recentem praecipiunt te non adorare Scripturae, et omnem similitudinem non adorare ut Deum. Imagines vero quas vides, ad recordationem benignissimae salutis pinguntur, per Salvatorem nostrum Jesum Christum effectae, incarnationis ejus personam significantes: sanctorum autem imagines similiter uniuscujusque ipsorum significant agones, quos adversus diabolum habuerunt, et victorias eorum atque coronas. Non autem, ut tu intelligis, deificantes eas Christiani adorant, sed zelo ferventes et fide, sanctorum contemplantur imagines, memoriam ferentes horum Dei cultus: et adorantes, sanctorum invocant Deum, dicentes: Benedictus es Deus hujus sancti ac omnium sanctorum, [Col. 0356C] qui dedisti eis patientiam, et dignos illos fecisti regno tuo: nos quoque participes eorum constitue, atque orationibus eorum salvos nos fac. At vero Salvatoris iconam contemplantes et adorantes, spiritualibus oculis et cordis visibus Deo cunctorum Domino gratias agimus, qui dignatus est in forma servi hominem suscipere, et salvare mundum, et similis nobis effici per omnia absque omni peccato. Ergo non ligneam imaginem vel pictum adoramus, aut colimus, sed omnium Dominum Christum Deum glorificamus. Verumtamen, frater, ostendam tibi, quia et Moyses, qui haec tibi in lege dedit, jussus est, sicut scriptum est (Exod. VII et XXV), et sculptiles duos seraphim fecit, supra tabernaculum testimonii expansos hinc et inde: quo non licebat cuipiam [Col. 0356D] ingredi, nisi soli pontifici semel in anno, et incensum offerre in Sancta sanctorum. Similiter autem et serpentem aeneum opus aeris fusile condens, et suspendens in medio castrorum, dicebat: Quicunque morsus fuerit a serpente, intueatur aeneum serpentem istum, et credat, quia serpens iste potens est sanare illum, et sanabitur (Num. XXI). Vides quomodo ille Moyses, qui praecepit similitudinem non faciendam, similitudinem fecit.

Joannes reverendissimus monachus, presbyter ac vicarius Orientalium pontificum, dixit: Ecce manifeste, sacratissimi Patres nostri, negantes incarnatam [Col. 0357A] dispensationem Christi Dei nostri, dicunt projiciendas esse [Gr., projecisse] sanctas imagines, Hebraei scilicet et Samaritae. Itaque qui abjiciunt eas, istis similes sunt.

Sancta synodus dixit: Similes sunt.

Epiphanius Deo amabilis diaconus, et locum retinens Thomae episcopi Sardiniae legit:


Ex falsis superscriptionibus itinerariorum sanctorum apostolorum.

Pictor ergo prima die lineamentis eo designato quievit. Postera vero die etiam coloribus illum permiscuit, et Lycomedi gaudenti iconam dedit: quam et ponens in cubiculo suo coronavit. Quod cum postea cognovisset Joannes, dixit ei: Diligende mihi fili, quid agis a balneo ingressus [ingrediens] in cubiculum [Col. 0357B] tuum solus? nonne ego tecum et cum reliquis fratribus oro? an nos celas? Et haec dicens, et ludens, cum eo ingreditur cubiculum, et videt iconam coronatam senioris, et appositas lucernas: et accersito et vocato eo, dixit: Lycomedes, quid sibi vult imago haec? quis ex diis tuis est iste depictus? Video enim te adhuc gentiliter vivere. Et Lycomedes ei respondit: Deus quidem mihi est ille solus, qui me erexit a morte cum conjuge mea. Si autem et post Deum illos homines, qui benefactores nostri sunt, deos oportet vocari, tu es qui in imagine es depictus, quem corono et amo et colo, quia dux mihi factus es bonus. Et Joannes vultum suum nondum contemplatus, dixit ei: Illudis mihi, filiole mi; tali sum forma super dominum tuum? quomodo [Col. 0357C] mihi persuadere poteris, quod mihi imago similis sit? et Lycomedes ei attulit speculum. Et videns semetipsum in speculo, et intuens imaginem, dixit: Vivit Dominus Jesus Christus, similis mihi est imago: male autem hoc egisti.


Adhuc idem legit de ipso libro, cujus initium est:

Aliquando volens Jesum tenere. Et post alia: In materiali et crasso corpore congrediebantur [Gr., manus applicui]. Alias autem iterum palpante me eum, sine materia erat et incorporeum quod suberat, et quasi omnino non esset. Porro si aliquando ab aliquo Pharisaeorum invitatus ad recubitum ibat, pergebamus et nos cum ipso; et unusquisque nostrum accipiebat dispositum panem unum ab his [Col. 0357D] qui invitabant: inter quos et ipse accipiebat unum. Porro suum benedicens, dividebat nobis; et de pauxillo unusquisque nostrum saturabatur: panesque nostri integri conservabantur, ita ut obstupescerent invitantes eum. Volui autem saepe cum illo gradiens videre, si vestigium ejus super terram pareret. Videbam enim eum a terra sese sustollere, et nunquam aliquando vidi. Et haec vobis adhuc veluti exhortando, fratres, fidei quae in ipsum est causa loquor. Magnalia enim ejus et mirabilia, cum sint ineffabilia, taceantur, [Gr., modo tac.], quippe cum forte neque dici, neque possint audiri. Porro antequam comprehenderetur ab impiis et ab iniquo serpente legem accipientibus Judaeis, congregans nos [Col. 0358A] omnes, ait: Priusquam illis tradar, hymnum dicamus Patri, et sic ad propositum exeamus. Cum ergo jussisset nobis gyrum facere tenentibus invicem manus, ipse medius factus dicebat: Amen, obedite mihi. Coepit ergo hymnum canere et dicere: Gloria tibi, Pater. Et nos circumdantes respondebamus ei: Amen. Gloria tibi, Verbum, gloria tibi, gratia. Amen. Gloria tibi, Spiritus; gloria tibi, sancte, gloria gloriae tuae. Amen. Laudamus te, Pater; gratias tibi agimus, lux in qua tenebrae non habitant. Amen. In quo autem gratias agebamus, dico [forte dicit]: Salvari volo, et servare volo. Amen. Solvi volo, et solvere volo. Amen. Tabefieri volo, et tabescere facere [tabefacere] volo. [Gr. add. Sauciari volo, et sauciare volo.] Amen. Nasci volo, et gignere volo. [Col. 0358B] Manducare volo, et consumi volo. Amen. Audiri volo, et audire volo. Amen. Intelligi volo, cum intellectus sim totus. Amen. Lavari volo, et lavare volo. Amen. Gratia chorum ducit. Tibia canere volo, saltate omnes. Amen. Lamentari volo, plangite omnes. Amen. Et post alia: Haec, dilectissimi, chorum ducens nobiscum Dominus exivit: et nos quasi aberrantes, vel etiam obdormientes, hac illacque fugimus. Ego ergo videns eum pati, nec exspectavi quidem passionem ejus, sed fugi in montem Olivarum, plorans super hoc quod contigerat. Et quando, Tolle, clamabatur, suspensus est hora sexta diurna et tenebrae super totam terram fiebant. Et stans Dominus meus in medio speluncae, et illuminans me, dixit: Joannes, ab inferiori turba Hierosolymis crucifigor, et [Col. 0358C] lanceis stimulor et arundinibus; aceto quoque et felle potor: tibi autem loquor; et quod loquor audi. Ego tibi submisi ut ascenderes in hunc montem, quatenus audias quae oportet discipulum a magistro discere, et hominem a Deo. Et his dictis, ostendit mihi crucem luminis infixam, et circa crucem turbam multam, unam formam non habentem: et in ea erat forma una et visio similis. Ipsum autem Dominum supra crucem videbam, schema non habentem, sed quamdam vocem tantummodo: vocem autem non hanc, quae nobis est assueta, sed quamdam propriam [Gr., jucundam] et suavem, et revera Dei, dicentem ad me: Joannes, unum oportet te a me ex his audire [Gr., unum op. a me haec audire]; unius enim egeo [Gr., qui auditurus sit], pro futuro et audias. Quod [Col. 0358D] crux luminis aliquando quidem sermo vocetur a me propter vos, aliquando vero mens, modo autem Christus, modo ostium, modo via, modo panis, modo semen, modo resurrectio, modo Jesus, modo pater, modo spiritus, modo vita, modo veritas, modo fides, modo gratia.

Tarasius sanctissimus patriarcha dixit: Contemplemur, quia tota conscriptio haec contraria est Evangelio.

Sancta synodus dixit: Etiam, domine: nam putativam humanitatem dicit.

Tarasius sanctissimus patriarcha dixit: In itineribus istis scriptum est, quod neque manducaret, neque biberet, neque pedibus terram calcaret, consimilia [Col. 0359A] Phantasticorum. Sed in Evangelio scriptum est de Christo, quia et manducavit et bibit; et Judaei de ipso dicebant: Ecce homo vorax et vini potator (Matth. XI). Et si, ut fabulose mentiti sunt, terram non calcabat, quomodo scriptum est in Evangeliis, quod Jesus fatigatus ex itinere sedit circa puteum (Joan. IV)?

Constantinus episcopus Constantiae Cypri dixit: Hic liber est qui constituit pseudosyllogum illud.

Tarasius sanctissimus patriarcha dixit: Risu digna sunt haec.

Theodorus Deo amabilis episcopus Catanae dixit: Ecce liber qui destruxit venustatem sanctae Dei Ecclesiae.

Euthymius sanctissimus episcopus Sardium dixit: [Col. 0359B] Decebat conventiculum illud habere librum istum in testimonium.

Constantinus episcopus Constantiae Cypri dixit: O blasphemiam, quae hic Joannem apostolum in monte Olivarum dicit fugisse in speluncam tempore crucis. Evangelium autem testatur, quia introivit cum eo in atrium Caiphae, et quia astabat cruci Christi cum sancta Matre ejus.

Sancta synodus dixit: Omnis haeresis in hoc libro pendet.

Tarasius sanctissimus patriarcha dixit: Heu, heu! qualium haereticorum libris haeresim suam constituunt!

Gregorius episcopus Neocaesariae dixit: Hic codex omni contagione ac dehonestate est dignus. Et [Col. 0359C] protulerunt ex eo testimonium contra imagines, quae sunt de Lycomede conscripta.

Joannes reverendissimus monachus et vicarius Orientalium patriarcharum, dixit: Inducit Lycomedem coronantem imaginem apostoli, quemadmodum pagani idola.

Basilius episcopus Ancyrae dixit: Absit, quod sanctus Joannes deiloquus contra Evangelium suum effatus sit.

Tarasius sanctissimus patriarcha dixit: Sensus qui praelecti sunt, Evangelii sunt?

Sancta synodus dixit: Absit: neque quae praelecta sunt suscipimus, neque ultima Lycomedis.

Tarasius sanctissimus patriarcha dixit: Qui suscipit secunda quae de Lycomede sunt, suscipit etiam [Col. 0359D] et prima, quemadmodum et pseudosyllogum illud.

Sancta synodus dixit: Anathema illi a prima littera usque ad novissimam.

Joannes reverendissimus monachus et vicarius Orientalium patriarcharum, dixit: Ecce, beati Patres, liquido demonstratum est quia praesules Christianos accusantis haereseos veraciter communicatores et participes sunt Nabuchodonosor et Samaritanorum, adhuc etiam Judaeorum atque gentilium, quin potius et a Deo alienorum ac maledictorum Manichaeorum, quorum testimonium protulere. Nam haec eorum sunt, qui phantasiam putant incarnatam dispensationem Dei Verbi. Sed sit eis anathema pariter, et conscriptis eorum.

[Col. 0360A] Sancta synodus dixit: Anathema!

Petronas magnificentissimus patricius dixit: Si jubes, domine, interrogemus Amoriensem et Neocaesariensem episcopos, si lecti sunt libri in pseudosyllogo illo.

Gregorius Neocaesariae ac Theodorus Amorii interrogati dixerunt: Ne Deus: illic liber non apparuit, sed per falsa pittacia decipiebant nos.

Tarasius sanctissimus patriarcha dixit: Proprio animo suasi exposuerunt quae voluerunt.

Petronas magnificentissimus patricius dixit: Sed et per imperiale suffragium cuncta faciebant.

Gregorius episcopus Neocaesariae dixit: Saepe, domine, dixi, et iterum dico, quia liber in medio nostrum aut conscriptio paterna non apparuit, nisi [Col. 0360B] illa falsa pittacia deferebant: illud autem Lycomedis et auditus nostros contaminavit.

Joannes reverendissimus monachus et vicarius Orientalium pontificum dixit: Si placet sanctae ac universali huic synodo fiat sententia, ne ulterius scribant aliqui sordidum istum librum.

Sancta synodus dixit: Nemo scribat: non solum hoc, sed igni eum dignum judicamus fore tradendum.

Petrus reverendissimus lector:


Sancti Amphilochii episcopi Iconii librum de falsis superscriptionibus haereticorum, cujus initium est:

Justum autem arbitrati sumus omnem eorum denudare impietatem, et publicare patentem errorem, quoniam et libros quosdam proponunt superscriptiones [Col. 0360C] habentes apostolorum, per quos simpliciores quosque decipiunt. [Gr. add. Et paulo post: Ostendemus enim hos libros, quos nobis ii proferunt qui ab Ecclesia desciverunt, non apostolorum acta esse, sed daemonum scripta.] Et post alia: Haec quidem Joannes apostolus nequaquam diceret scribens in Evangelio, quia Dominus in cruce dicit: Ecce filius tuus (Joan. XIX): ita ut a die illa susciperet Joannes Mariam in sua. Quomodo ergo hic dicit non adfuisse? sed nihil extraneum: sicut enim Dominus veritas est (Joan. XIV), ita diabolus mendax est (Joan. VIII). Ille enim mendax est et pater ejus: et cum loquitur mendacium, ex suo loquitur. Sed haec quidem de mendacio.

Tarasius sanctissimus patriarcha dixit: Pater [Col. 0360D] noster sanctus Amphilochius magnus est, et audiamus quid dicat de circuitibus his qui falsi nominis sunt: propter quod non nos oportet parere subscriptioni [Gr., inscriptioni, superscriptioni] ipsorum.

Basilius sanctissimus episcopus Ancyrae dixit: Nihil amplius sancto resultat Evangelio, quam impie haec conscriptio. Convenienter ergo etiam de imaginibus contrariam opinionem habet.

Sanctissimus patriarcha dixit: Sapienter [Gr., liquido] Pater publicat confusionem et garrulitatem hujus codicis.

Sancta synodus dixit: Etiam, domine.

Nicephorus sanctissimus episcopus Dyrrachii dixit: [Col. 0361A] Oportebat, domine, hoc legi ad satisfactionem omnium, et non illud; polluit enim aures nostras.

Sancta synodus dixit: Sed ad cautelam bene factum est, quod lectum est.

Tarasius sanctissimus patriarcha dixit: Eusebium attulerunt in testimonium, qui adversus venerabiles imagines garrierunt, in epistola ejus quam ad Constantiam Licinii uxorem scripsit. Sed videamus, cujus dogmatis sit Eusebius.

Stephanus reverendissimus monachus legit:


Octavum Eusebii Pamphili librum ad Euphrationem, cujus initium est:

Domino meo per omnia confiteor. Et post alia. Non enim coexistere Filium Patri, sed ante fuisse [Col. 0361B] Patrem quam Filium dicimus. Ergo si [nam si] coexistunt, quomodo erat Pater Pater, et Filius Filius? vel quomodo unus quidem primus, alter vero secundus est? et alter quidem ingenitus, alter autem genitus? Duo quippe si ex aequo similiter invicem consistunt, et aequaliter honorantur, intelligi datur, aut utrosque, ut dixi, ingenitos, aut utrosque genitos esse. Sed neutrum eorum verum esse dignoscitur, neque enim ingenitum, neque genitum utrumque consistit: sed [Gr., neque enim essent ingenitum et genitum: sed] unum quidem primum et majus est, atque ordine et honore secundum praecedit, ita secundo ut causa fit et existendi [Gr., utpote secundo causa et exist.] et hujuscemodi existendi.

Tarasius sanctissimus patriarcha interrogando quibusdam [Col. 0361C] dixit: Suscipimus hunc?

Sancta synodus dixit: Absit, domine. Iste plusquam illi odio habeatur.

Basilius sanctissimus episcopus Ancyrae dixit: Absit ut Christianus homo dicat. Et lectum est ex eadem epistola. Eumdem autem et solum verum esse docet per ea quae ait: Ut sciant te solum verum Deum (Joan. XVII): non quasi unus solus esset Deus, sed tanquam unus existeret verus Deus cum additamento pernecessario veri. Nam et ipse quidem Filius Deus, sed non verus Deus: unus enim est et solus verus Deus, eo quod non habeat ante se quemquam. Quod si et ipse Filius verus est, sed sicut imago veri Dei, sic duntaxat et Deus est. Nam et Deus erat Verbum, non tamen ut solus verus Deus.

[Col. 0361D] Christophorus sanctissimus episcopus sanctae Cyriacae dixit: Sanctissime domine, totaque sancta et sacra synodus, quemadmodum nos habemus divinitus conscriptos libros apostolorum et prophetarum et caeterorum sanctorum, ita decebat et pseudosyllogum illud talia habere volumina in testimonium et virtutem.

Sancta synodus dixit: Anathema et libris illis, et utentibus eis!

Petrus et Petrus Deo amabiles presbyteri, et locum obtinentes Adriani papae senioris Romae, dixerunt: Ostendit haec lectio, quod Arianorum habuerit sensum: habebat autem prolatus liber Eusebii et alias blasphemias, quas synodus audire non pertulit.

[Col. 0362A] Tarasius sanctissimus patriarcha dixit: Conscripta ejus abjicimus.

Sancta synodus dixit: Et abjicimus, et anathematizamus.

Stephanus reverendissimus monachus legit:


Antipatri episcopi Bestrae contradictiones in Eusebium episcopum Caesariae pro Origenis defensione, sermo primus, cujus initium est:

Ego quidem sufficienter aestimabam me scripsisse, et his quae a tua sanctitate jussa sunt, satisfecisse, per omnia Deo amabilis et sanctissime Pater Joannes. Et post pauca: Quoniam multus in historiis fuit vir, omnia antiquorum volumina et conscripta scrutatus atque rimatus, et cunctas ferme opiniones exponens, et plurima conscripta in saeculo derelinquens, [Col. 0362B] quorum nonnulla omni receptione digna consistunt, talis viri opinione utentes, subripere conantur nonnullos, fatentes quod Eusebius ad hoc non traheretur vidisse [videretur venisse], nisi [Gr., noluisset hoc suscipere, nisi] omnes ad liquidum veterum sciret opiniones hoc velle monstrantes. At ego, quod multus quidem in historiis fuerit vir, et nihil ex veteribus conscriptionibus illius latuerit notitiam, consentio et confiteor. Imperiali quippe cooperatione usus, facile quae ubique sparsa erant, colligere poterat. Non autem ad dogmatum acribiam [id est, exactam cognitionem] hunc pervenisse perhibeo. Unde concedendum quidem est illi, quod multa didicerit; quod autem dogmatum habuerit notionem, nullo modo: quem videlicet nimis fuisse procul ab [Col. 0362C] horum acribia scimus. Et paulo post: Itaque ne videamur aggredi virum, de quibus non est nobis impraesentiarum dicendi propositum; neve discutientes diligentius apologiam quae facta est, haereticos ostendamus utrumque, ipsum scilicet qui excusatur, et eum qui pro eo excusationem exposuit. Et post alia: Ostende quemquam ex illustribus Ecclesiae magistris, qui expresse et indubitabiliter, quod praeexistant animae, dogmatizaverit: et ne subreptiones quasdam proferre tentes ad comprobationem. Illud enim quod demonstrare festinas, Filii ad Patrem subjectionem etiam sibi similiter aliquos perhibere, primo quidem non miremur: tua est et eorum qui circa te sunt, talis opinio. Unde nec super hoc in praesenti nobis ullus est sermo, cum videlicet [Col. 0362D] universali sit olim inquisitione projectum [Gr., inquisitioni subjectum] atque repulsum: et non in hoc obediatur, neque discutiatur propter eos, pro quibus haec nobis proposita sunt. Porro purae voci quae est Periarchon detrahi, nequaquam a quoquam usque nunc audisti, o acer, advocate Origenis pravitatum.

Sanctissimus patriarcha dixit: Ostensa sunt conscripta Eusebii etiam per paternam vocem aliena esse a catholica Ecclesia.

Demetrius Deo amabilis diaconus et vasorum custos legit:


Theodori lectoris de Ecclesiastica Historia.

Persa quidam Xenaias vocatus, quem tempore [Col. 0363A] sacerdotii sui Calendio inveniens ecclesiastica adulterare dogmata, et castella excitare, pellit a regione. De hoc multa, quae a diversis audiens scrutatus sum, ex parte dicam. A Persarum enim regione proprium dominum fugiens, ad Romanorum pervenit. Et paulo post: Hunc Petrus pro Cyro Hierapoliensium Ecclesiae episcopum transmittit; quem non post multum episcopi a Perside venientes quasi vernulam arguebant, et ut divini exsortem baptismatis. Quo comperto, Petrus, quid oporteret fieri non curans, dixit sufficere illi episcopi consecrationem ad supplementum divini sacramenti [divinae initiationis].

Stephanus diaconus et notarius venerabilis patrimonii legit:


Joannis Diacrinomeni, [a 1Kb] de Ecclesiastica Historia.

[Col. 0363B] Non enim licitum asserebat Xenaias, angelos, cum incorporei sint, corpora facere, et quasi in humanis formis existentes corporeos formare: sed nec illud existimare, honorem an gloriam impendere Christo imaginem ei per picturae artem efficere [effectam]; esse autem illi solam acceptabilem nosse in spiritu et veritate adorationem. Et post alia: Nosse autem dicit et illud, esse puerilis sensus fingere in columbae idolo sanctissimum et adorandum Spiritum; praesertim cum evangelicae nequaquam tradant litterae, quia factus est columba Spiritus, sed quia in specie columbae apparuit aliquando: quia vero dispensatorie, non substantialiter semel ostensus est, non ideo aptum piis est corporis idolum faciendi. Hoc Philoxenus docens, una cum doctrina [Col. 0363C] etiam opus patrabat. Crebro namque angelorum imagines quidem deponens delebat; eas vero quae Christum figurabant, in abditis locis occultabat.

Tarasius sanctissimus patriarcha dixit: Audiamus, sacrati viri, qui non receperunt venerabiles imagines, non baptizati, Manichaei, et hi qui phantasiam praedicant in Christi dispensatione: ex quorum pollutionibus Christianos accusantis haereseos introductores fomites susceperunt.

Sabbas reverendissimus hegumenus monasterii Studii dixit: Gratias agimus Deo et bonae voluntati dominum nostrorum bonorum, quia falsi custodes pseudosyllogi illius devicti sunt una cum consentientibus sibi haereticis.

Sancta synodus dixit: Anathema illis!

[Col. 0363D] Constantinus reverendissimus lector sanctissimae Ecclesiae legit:


De vita sancti Patris nostri Sabbae.

Flaviano igitur et Elia patriarchis Sidonem, ut dictum est, pervenientibus, et litteris adulatoriis ac dispensatoriis ad imperatorem utentibus, et synodum quae Sidone contra rectam congregata fuerat [Gr., congregabatur] fidem destruentibus, et ad proprias sedes redeuntibus, indignati hi qui circa Soterichum et Philoxenum erant, in iram vehementem commoverunt [Col. 0364A] imperatorem, quasi deceptum a patriarcharum astutia et fictione. Et accipientes potestatem quam voluerunt, et aurum multum vulgo Antiocheno tribuentes, et multis modis Flavianum tribulantes, et quodammodo suffocantes, et cogentes Chalcedonensem synodum anathematizare, taliter illum ab episcopatu pellentes exsilio damnaverunt. Quo comperto, imperator gavisus est, et Severum Acephalorum exarchum [principem] episcopum Antiochiae misit.

Antonius reverendissimus monachus legit:


[b 1Kb] Ex deprecatione quae data est sanctae synodo convenienti in hac regia urbe contra Severum haereticum et Acephalum, a clericis et monachis Antiochensium magnae civitatis sanctae Dei Ecclesiae: cujus initium est:

[Col. 0364B] Nunc tandem tempus est, o beatissimi. Et post pauca. Qualia vero, sanctissimi, et quae circa fontes, qui Daphnae sunt, agere ausus sit, magicis artibus ibidem usus, et incensi daemonia placans, tota illa civitas canit. Siquidem nec ipsis sanctis altaribus vel sacratis vasis pepercit, illa quidem eradens ut scelesta [Gr., profana], haec autem conflans et erogans his qui similis moris sunt. Porro praesumptum est ab eo etiam hoc, o beatissimi. Eas enim, quae in typum sancti Spiritus sunt, aureae et argenteae columbae suspensae supra divina [sacros fontes] sacramenta [lavacra] et altaria, cum aliis defraudabat, dicens non oportere columbas nominari Spiritum sanctum.

Tarasius sanctissimus patriarcha dixit: Si in nomine [Col. 0364C] sancti Spiritus superpositas columbas receperunt Patres, quanto magis incarnati Verbi iconas, quod apparuit super terram cum corpore? Sed credite, quia et Anastasius qui Constantinopolitanis praefuit, aureas et argenteas iconas fraudavit in proprios usus, quod et Severus fecit.

Stephanus Deo amabilis diaconus et notarius et referendarius legit:


Joannis episcopi Gabalensium in vitam et conversationem Severi haeresiarchae, cujus initium est:

Si quidem voluisset Severus vel vitae semper ejus. Et post pauca: Et neque angelorum illaesum dimisit honorem. Multum autem sermonem in tribunali stans fecit [faciebat], et multidini persuadere tentabat [Col. 0364D] in ipso multoties sacrario sanctissimi Michaelis, quod non purpurea angelis vestimenta conveniant, sed alba: non ignorans quod nihil sanctis virtutibus sensibile conveniant [de vestibus curae est], sed satagens et haec similiter auferre [hac ratione dividere], et in alterutrum commovere multos sic et aliter se habentes.

Tarasius sanctissimus patriarcha dixit: Consideremus, quia cum reliquis etiam in hoc ipso accusatus est, quoniam dicebat, quia non convenit angeles purpurea, sed alba vestimenta induere.

[Col. 0365A] Theophilus [Demetrius] Deo amabilis diaconus et sceuophylax dixit: In sancta magna Ecclesia Constantinopoleos, quando promotus sum, inquisivi in brevi, et reperi in eo deesse duos codices deauratos per imagines: quos requirens agnovi, quod in ignem eos mittentes incenderint. Inveni autem et alium librum Constantini chartophylacis, continentem de venerabilibus iconis: et reciderunt folia, in quibus jacebant verba super iconis, et ecce eumdem codicem prae manibus habens sanctae synodo ostendo.

Et explicans idem Theophilus [Demetrius] codicem, ostendit omnibus foliorum recisionem.

Leontius devotus a secretis dixit: Et aliud, Patres, mirandum est in codice hoc. Ut videtis enim, argenteas tabulas habet, et hinc inde imaginibus [Col. 0365B] omnium sanctorum adornatur: et rem ipsam dimittentes, id est, imagines, quae scripta de imaginibus intus erant, reciderunt: quod extremae dementiae est.

Sancta synodus dixit: Anathema sint qui reciderunt, et insidiati sunt!

Leo sanctissimus episcopus Phociae dixit: Hic quidem codex folia perdidit; in civitate autem in qua habito, supra triginta codices combusserunt igni.

Sabbas reverendissimus monachus et hegumenus monachus monasterii Studii dixit: Moris est, domini, his qui caeci sunt, non videre lumen: hujus rei gratia illi qui caeci sunt anima, obtenebrati sunt.

[Col. 0365C] Demetrius Deo amabilis diaconus et sceuophylax legit:


Constantini diaconi et chartophylacis sanctissimae Dei magnae Ecclesiae Constantinopoleos, in omnes sanctos martyres, cujus initium est:

Christi quidem festivitates. Et post alia. Deinde arbitramini, quod isti dixerunt, qui litigant, quod in aere [Gr., arb. vos, dixerunt judices, quod in aere] ac lapidibus salutem faciamus, et non ad quamdam virtutem providam et protectricem inspiciamus, a qua nobis optima obtinentur? Et quomodo pictores et lapidarii, martyres dixerunt, simulacrorum multitudinem construunt, variis formis configurantes, et templis affigunt? et vos sacrificiis haec celebratis, secretorum [difficultatum] solutionem ab eis exspectantes? [Col. 0365D] Quid autem et apud vos? tyranni persecuti sunt. Nam quam asseritis, divinitas in imaginibus non exaratur? Quomodo ergo nobis male dicitis, superstitiosius in similibus actibus positi? Ergo quoniam et nobis, o judices, in exquisitis vituperationibus imaginum picturam conficitis, eia ab horum errore et ambiguitate vos liberabimus, dixerunt martyres. Non enim divinitatem, cum simplex sit et incomprehensibilis, formis quibusdam et figuris comparamus; neque cera et lignis supersubstantialem et praeexistentem sine initio substantiam honorare didicimus: sed quia primo inveterato [devicto] per transgressionem homine, et deponente apostatica virtute, quae temere gessit natura verebatur [Col. 0366A] eum qui se erecturus erat [eum deposuerat, insolescente, natura indigebat eo qui ipsam erigeret] non enim poterat ex se deorsum jacens, superationi suae reluctari vel revocari [jacens iterum reluctari, vel congressum revocare], inimico casum aggrediente: sed nec conveniens erat, nisi secundis luctaminibus, victoria tyrannum excutere: ipse conditor propriae facturae, qui unus est ex Trinitate, Deus Verbum, sicut non in fictione priscae [pridem] naturae ministrum quemquam exhibuit, ita neque nunc imaginem corruptam instauraturus, alii reparationem ejus commisit; sed propriae operationis virtute usus, agones pro nobis humanos suscepit. Hoc enim erat conveniens, ut proprium certamen [Gr., apte respondens] ageret. Porro quia omnis [Col. 0366B] certator tribus modis agonizans, vel uno horum superat hostem, deceptione scilicet, aut lege, aut tyrannide: sed duos penitus dimittens tanquam inutiles et non proprios, sed neque hos duos ad agonem commodos [ac ne his quidem, propter quos certamen est, com.] vel proficuos, dux et propugnator noster: sive enim fraus simulatam habeat victoriam, prave repugnantem fugans, sive tyrannis irrationabili vi obtineat, non ex aequo faciens congressionem: reliquorum quae morem nequaquam discernens ad luctamen [caeteros modos non approbans, ad l.] quod secundum legem est, progressus, et carnem assumens massae quae occiderat, animatam anima rationali atque intellectuali, manens quod erat, et suis non carens, omnia fit [Col. 0366C] absque peccato, quanta et ex quibus est homo, et non putative apparere caro dissimulans. Et post pauca: Igitur formam in qua demonstratus est, et cum hominibus conversatus est, tabulis depingimus, recordationem salutis quae per eum facta est, divina effigie facientes; et non secundum vos varias figuras secundum quod putantur [Gr., placuerit, putatur], derivantes aut sculpentes.

Tarasius sanctissimus patriarcha dixit: Pagani propter idola martyres condemnabant, et dicebant eis: Cujus rei gratia certatis, et nostras similitudines recusatis, habentes et ipsi proprias iconas? Sancti vero respondebant: Sed nos non simulacra daemonum facimus, sed Dei Verbi qui incarnatus est, iconas facimus, et sanctorum ejus: non tamen [Col. 0366D] deificamus eas.

Cosmas Deo amabilis diaconus et cubuclesius dixit: Et hunc codicem quem fero, quique Veteris est Testamenti, scholiis adjacentibus in patriarchio invenimus: habebat autem scholion in defensionem imaginum. Porro insidiatores veritatis deleverunt scholion: et videte illud. Verumtamen obscure paret; sed videte illud, honorandi Patres.

Idem reverendissimus Cosmas aperiens codicem, ostendit omnibus qui aderant in sancta synodo, deletum locum.

Idem autem legit; parebat enim: Non erunt tibi alii praeter me: ne facias tibimet idolum, neque omnem similitudinem quaecunque sunt in coelo sursum, [Col. 0367A] et quaecunque in terra deorsum, et quaecunque in aquis subtus terram: non adorabis ea, neque servies illis (Exod. XX, Deut. V). Scholion: Et si facimus similitudinem hominum Dei cultorum, non ad adorandum ut deos, sed ut videntes, ad aemulationem ipsorum veniamus. At vero si facimus similitudines Christi, non ut similitudinem adoremus, sed ut mens videndo ad superiora volet. Non enim imaginem corruptibilem corruptibilis hominis adoramus; sed quoniam Deus dignatus est inconvertibiliter fieri homo, facimus ejus iconam ut hominis, licet scientes eum natura Deum. Non ergo ipsam Deum iconam dicimus, sed Deum [Gr., novimus] videntes in icona depictum, cujus similitudinem habet imago. Porro pagani errantes, similitudines deos praedicant, [Col. 0367B] quibus et immolant. Delatus est alius codex habens interpretationem Scripturae, in qua jacebat praescriptum scholion: quem et sumens Gregorius Deo amabilis episcopus Neocaesariae legit. Cumque adjaceret quae deleta fuerat, et relegeretur [Gr., cui adjacebat q. d. f. et relegebatur].

Tarasius sanctissimus patriarcha dixit: Haec fecerunt qui dicti sunt patriarchae Anastasius, Constantinus et Niceta haeretici.

Theodorus sanctissimus episcopus Myrensium Lyciae dixit: Si esset thesaurus iste tunc manifestus, non esset homo laesus. Sed Deus reddat his qui absconderunt cum in die illa.

Theodorus sanctissimus episcopus Catanae dixit: Digni sunt isti anathemate, quoniam adulterantes [Col. 0367C] erant veritatem, et insidiatores Patrum: et qui ab eis anathematizati sunt, digni sunt laude.

Tarasius sanctissimus patriarcha [Gr., sancta synodus] dixit: Vae animabus eorum, quoniam veritatem absconderunt!

Petrus sanctissimus episcopus Germiae dixit: Deleantur nomina eorum de libro viventium, et cum justis non scribantur (Psal. LXVIII).

Constantinus sanctissimus episcopus Constantiae Cypri dixit: Benedictus Deus, qui post tantum incendium, incisionem, et abolitionem, reliquit illa.

Theodorus sanctissimus episcopus Myrensium Lyciae dixit: Qui haec fecerunt, domine, posuerunt lucernam suam sub modio. Sed benedictus Deus, qui ostendit in tenebris lumen salutis!

[Col. 0367D] Cosmas Deo amabilis diaconus et cubuclesius dixit: Invenimus autem et codicem hunc in sceuophylacio venerabilium oratoriorum patriarchii, continentem diversorum martyrum agones: cum his autem et de imagine non manufacta Camulianensium. Praeterea [porro] reciderunt folia, in quibus erant de imaginibus scripta: et ecce omnibus eum ostendo.

Michael sanctissimus episcopus Synadensium dixit: Pastillarius dicebat, sanctissime domine, falsos interpretes et insidiatores divinae Scripturae anathema.

Tarasius sanctissimus patriarcha dixit: Sed conversus est dolor ejus in caput ejus.

[Col. 0368A] Joannes Deo amabilis presbyter, monachus et loci servator Orientalium pontificum dixit: Verum dicendum est; mali mores codices incendentium ac iconas frangentium lucidiorem ostenderunt veritatem.

Tarasius sanctissimus patriarcha dixit: Non solum sacras iconas eraserunt, sed et Evangelia, et alia quaedam sacra: ita enim novit veritas persecutionem passa expressius apparere.

Stephanus monachus dixit: Adhuc et alium codicem habemus depravatum a Christianorum accusatoribus; et si jubetis, hunc ostendam vobis.

Sancta synodus dixit: Ostendatur.

Et coram universa synodo ostensus est habens in duabus paginis deleta.

Gregorius Dei cultor presbyter et hegumenus monasterii [Col. 0368B] Herachitii [Gr., Hyacinthi et cod. Jol.,] dixit: Aequalis formae hujus habeo, domini, codicem, et si jubetis, legatur.

Et accipiens Stephanus monachus, et librorum custos, legit:


De Ecclesiastica Historia Evagrii, ex sermone quarto.

Cum enim aggressus esset adversus civitatem Chosroes, millenosque impetus operatus terram multam cumulasset, adeo ut muros civitatis excederet, necnon et alias machinas consuisset, inefficacem patrabat regressum: dicam autem quae facta sunt. Praecipiebat Chosroes potentatibus suis lignorum colligere magnam quamdam struem ad devastationem, cujusque materiae: quae quando collectae [Col. 0368C] sunt velocius quam praeceptum fuerat, in circuitu proprius ponens terram in medium jecit, et contra frontem civitatis ibat. Sicque paulatim superaedificatis lignis atque pulvere, civitatemque adiens, tantum in altum extulit, et murum excessit, ut superius sagittae contra eos qui pro civitate perituri erant in muro jaci viderentur. Igitur quando hi qui depopulationem patiebantur, terram videbant prope quasi montem proficiscentem urbi appropiare, gloriososque hostes existere, et similiter civitatem pedites ingressuros, ultro machinantur [Gr., esseque in eo hostes, ut civitatem pedites ingrederentur, prima luce machinantur] ex adverso terrae congeriei, quae apud Romanos agger appellatur, fossam subtus, quam fodientes hinc terram fecerunt, ut flammis [Col. 0368D] [ducere, et inde ignem emittere; ut flammis] ligna incensa aggerem ad terram deponerent. Et opus quidem consummatum est: aggerem autem succendentes consilio defraudati sunt, non habente igne progressionem, unde aere recepto materiam consumere posset. Cum ergo in omnem defectionem de venissent, deferunt divinitus fabricatam [fabrefactam] iconam, quam hominum quidem manus nor operatae sunt: Abagaro autem Christus Deus, quoniam eum videre gestiebat, transmisit. Hanc igitur sanctissimam imaginem per effossionem quam sibi operati sunt, intromittentes, et aqua perfundentes, ab ea contra rogum et ligna dimiserunt [Gr., ex ea rogum et ligna resperserunt]; et statim divina virtue [Col. 0369A] fidei operantium adfuit, et quod prius erat illis impossibile, perficiebatur: continuo quippe receperunt flammam ligna, et verbo confestim in pruinas versa superioribus impartiebantur, omnia igne hinc et inde porrigente [Gr., et dicto citius in pruinas versa sup. imp. o. i. depascente].

Leo reverendissimus lector magnae Ecclesiae regiae Constantinopoleos dixit: Et ego indignus servus vester, cum descendissem ad Syriam cum regiis apocrisiariis, fui Edessae, et sacram ac non manufactam iconam vidi a fidelibus honorari pariter et adorari.

Tarasius sanctissimus patriarcha dixit: Hesterno die reverendissimus hegumenus Maximini codicem paradisi amoenissimi Limonarii protulit, et lectus [Col. 0369B] est: et reperimus et nos in bibliotheca exemplar ejusdem Limonarii incisa habens folia, in quibus de imaginibus scripta jacuerant.

Christophorus sanctissimus episcopus sanctae Cyriacae dixit: Sanctissime domine, indignus servus praesumam loqui coram sancta et sacra atque universali synodo. Propheticus sermo est, quia in operibus manuum suarum comprehensus est peccator (Psal. IX). Quod enim putabant adversus nos facere in pseudosyllogo illo collecti, hoc adversus eos factum est. Et quaedam quidem inciderunt, quaedam vero falsaverunt, ut manifestata veritate arguantur impietates eorum.

Stephanus monachus et librorum custos dixit: Codex datus ab hegumeno Maximini, continens sermonem [Col. 0369C] qui falsatus est in altero codice qui est de iconis [a 1Kb] .

Et legit idem Stephanus monachus et librorum custos.


Ex eodem Limonario.

Dicebant quidam seniorum, quia erat quidam inclusus in monte Oliveti decertator maximus: impugnabat autem eum daemon fornicationis. Quadam ergo die cum ei valide immineret, coepit senior lamentari et dicere daemoni: Usquequo non parcis mihi? recede jam a me, consenuisti mihi. Apparet autem ei daemon evidenter dicens: Jura mihi, quod nemini dicas quod tibi dicturus sum, et te ulterius non impugnabo. Juravit ei senex, quia per eum qui habitat in excelsis, non dicam cuiquam quae mihi [Col. 0369D] dixeris. Tunc dixit ei daemon: Ne adores hanc iconam, et te ultra non impugnabo. Habebat autem imago figurationem dominae nostrae sanctae Mariae Dei Genitricis portantis Dominum nostrum Jesum Christum. Dicit inclusus daemonio: Sine tractem. In crastino autem indicat hoc abbati Theodoro Aeliotae, qui habitabat tunc in Laura Pharensium; et enarrat ei omnia. At vero senior incluso dixit: Abba, vere illusus es, quia jurasti daemonio; verumtamen bene fecisti hoc dicendo. Porro expedit tibi, ut non dimittas in hac civitate scortum, ad quod non ingrediaris, quam ut recuses adorare Dominum nostrum Jesum Christum cum Matre ipsius. Confirmato ergo [Col. 0370A] eo et confortato plurimis verbis, abibat ad proprium locum suum. Apparet iterum daemon incluso, et dicit ei: Quid est, male senex? nonne jurasti mihi quod nemini diceres? et quomodo cuncta dixisti venienti ad te? Dico tibi, male senex, ut perjurus judicaberis in die judicii. Respondit ei inclusus: Quia juravi quidem, juravi utique; et quia perjuravi [pejeravi], scio: verum meum Dominum et factorem perjuravi; te tamen non audiam.


De eodem Limonario.

Narraverunt mihi iidem Patres et hoc dicentes: Quia in his diebus mulier quaedam Christi amatrix in finibus Apamiae puteum fodit: et multa expendens, et multum laborem faciens, et in profundum multum descendens, non reperit aquam: et in defectione [Col. 0370B] animi multa erat mulier et propter laborem et propter sumptus. Semel ergo in somnis videt mulier quemdam dicentem sibi: Mitte, fer similitudinem abbatis Theodosii, qui in scopulo est; et aquam per eum Deus praebebit tibi. Mulier autem missis duobus hominibus suis, accepit iconam sancti; et deposita ea in puteum, statim et absque dilatione aqua exiit, ita ut medietas putei repleretur. Detulerunt ergo nobis ex eadem aqua, et bibimus, et glorificavimus Deum nostrum.


Item ejusdem.

Narravit nobis Dionysius presbyter Ecclesiae Ascalonis de abbate Joanne anachoreta, dicens: Quia hic magnus in praesenti generatione fuit homo, [Col. 0370C] et ad statum suum [Gr., probandum statum] Deo beneplacentem hoc de eo miraculum asserebat. In specu, inquiens, senex sedebat in partibus Socchus possessionis, ab Hierosolymis milliariis viginti ferme distantis. Imaginem autem habebat senex in specu sanctae intemeratae dominae nostrae Dei Genitricis et semper Virginis Mariae, habentem in ulnis Christum Dominum nostrum. Quotiescunque ergo volebat quoquam pergere, aut ad eremos longinquas, aut Hierosolymam ad adorandam sanctam crucem et sancta loca, vel etiam in Sina monte oraturus, aut ad martyres, qui ab Hierosolymis multis spatiis aberant (erat enim amicus martyrum oppido senex. Nam nunc quidem ad sanctum Joannem Ephesum, nunc vero ad sanctum Theodorum Euchaita, aut ad [Col. 0370D] sanctam Theclam Seleuciam pergebat, vel ad sanctum Sergium Arapham) perstruebat [praestruebat] candelam et succendebat, sicuti habebat consuetudinem: et ad deprecationem stans ut iter sibi dirigeretur, dicebat ad dominam, in imaginem ejus attendens: Sancta domina Dei Genitrix, quoniam viam habeo longam ad ambulandum, multorum dierum spatium habentem, de candela tua curam habeto, et inexstinguibilem eam secundum meum propositum custodi. Ego enim adjutorium tuum comitem habens, vadam. Et his ad imaginem dictis, abibat; et proposito itinere completo revertebatur, aliquando quidem mense uno, aliquando vero duobus vel tribus, nonnunquam [Col. 0371A] quinque aut sex moratus. Et sic inveniebat candelam ordinatam et ardentem, ut eam ad iter agendum egressus sinebat: nunquamque illam a semetipsa exstinctam vidit, neque a somno surgens, neque ab eremo rediens in speluncam.

Basilius sanctissimus episcopus Ancyrae dixit: Demonstratum est, quod antiqua traditio sit sacrarum imaginum consuetudo.

Tarasius sanctissimus patriarcha dixit: Jam satiati sumus ex paternis testimoniis, et cognovimus, quia prisca traditio est venerabilium imaginum erectio. Sectatores igitur sumus sanctorum Patrum.

Sancta synodus dixit: Sectatores et concordes.

Stephanus reverendissimus monachus dixit: Et [Col. 0371B] alios codices habemus de causa sacrarum imaginum usque ad quindecim: et ut jubetis.

Tarasius sanctissimus patriarcha dixit: Repleti sumus atque contenti.

Sancta synodus dixit: Satis est.

Tarasius sanctissimus patriarcha dixit: Quoni demonstratum est in praecedenti lectione, quia ab Hebraeis, et paganis, et Samaritis, ac Manichaeis, atque Phantasiastis accusata est Ecclesia propter venerabiles imagines, et omnes certificati sumus, justum est etiam fratrem nostrum et dilectum dominum Joannem, et loci servatorem apostolicarum Orientis sedium, audire: habet enim quamdam relationem insinuantem, unde coeperit imaginum subversio.

[Col. 0371C] Sancta synodus dixit: Et quaerimus, domine, audire de hoc.

Joannes reverendissimus monachus et loci servator Orientalium pontificum, a pittacio legit.

Volo ego humilis et cunctorum novissimus ostendere cum omni veritate coram praesenti ac sancta vestra et sacra synodo, qualiter et quando et unde habuerit initium pessima et Deo exosa haec Christianos accusantium et imagines confringentium haeresis: compendio duntaxat sermonis uti procurans, per chartam judicavi bonum fieri narrationem, quatenus nil me veritatis lateat. Arabum itaque qui sine Deo sunt, mortuo tyranno, id est consiliario (Seleman autem erat hujus nomen) ei successit Umarus: qui ad principatum ascendens, mox accersiens pepulit e [Col. 0371D] fossa projectum [Gr., e fossa projiciendum] Masalmam a terra hac, cum esset hostis insanissimus: qui magni Dei et Salvatoris nostri Jesu Christi gratia, et sanctissimae Dei genitricis quae illum peperit, cum confusione multa et perditione propriae Saracenorum militiae reversus est Syriam, nil eorum quae sperabat adeptus. Mortuo autem Umaro subrogatus est Ezidus, vir quidam levis et mobilis. Erat autem Tiberiade ductor quidam praevaricatorum Hebraeorum, veneficus divinus, daemonum animas laedentium organum, cognominatus Sarantapechys, impius inimicus Ecclesiae Dei. Qui videlicet nequissimus Hebraeus cum didicisset imperantis [Col. 0372A] Ezidi levitatem, accessit ad eum, et coepit divinare quaedam et praedicere ei. Ex quo igitur factum est, ut acceptus tyranno et gratus efficeretur: Volo, inquit, prime consiliarie [a 1Kb] , pro symbolo benevolentiae qua circa te flagro, dictare tibi modum quemdam, per quem facilius ac celerius adipisci possis, ut addatur tibi vitae longitudo, et permaneas annis triginta in hoc principatu tuo, si tamen in opus perduxeris verba mea. At insipiens ille tyrannus, mente obtusus aviditate longaevitatis (erat enim amator deliciarum et petulans [petulcus]) respondit: Quia quaecunque dictaveris, paratissime facio: et si voti compos exstitero, maximis te honoribus recompensando locupletabo. At vero veneficus atque divinus Hebraeus ait ad eum: Jube statim absque omni [Col. 0372B] dilatione vel induciis scribi per omnem principatum tuum encyclicam epistolam, ut omnem imaginalem picturam sive in tabulis, sive per musiva in parietibus, sive in vasis sacris et vestibus altarium, et quotquot ulijuscemodi reperiuntur in cunctis Christianorum ecclesiis, exterminare ac perfecte deponere [exterminent, ac p. deponant]: necnon et quotquot in foris civitatum ad ornatum sunt et decorem in quacunque similitudine. Quin Satanae maligna operatione motus falsus divinus addidit, omnem similitudinem: argumentatus hoc, ut importabilem ostenderet inimicitiam quam contra nos habebat [Gr., callide, ut nullam suspicionem suae contra nos inimicitiae daret]. Ast tyrannus, deceptione captus, huic levitate usus obsecundavit: et mittens deposuit ab omni [Col. 0372C] provincia quae sub ipso erat, sanctas imagines, et residuas similitudines: et hoc modo non parcens deturpavit Ecclesias Dei per veneficum Hebraeum sub potestate sua sitas, antequam perveniret malum ad terram istam. Porro fugientibus Deo amabilibus Christianis, ne propriis manibus subverterent sanctas imagines, Hebraeos Deo odibiles, et vilissimos Arabes angariabant, qui ad hoc missi erant Amiraei: sicque incendebant venerabiles iconas, et domos ecclesiarum modo quidem linientes, modo autem eradentes. Quibus auditis, pseudoepiscopus Nacoliae, et hi qui circa ipsum erant, imitati sunt iniquos videlicet Judaeos et impios Arabes, injuriam inferentes ecclesiis Dei. Justum autem judicio sacro vestro intimare auditui, qualem miser ille finem et [Col. 0372D] veneficus Hebraeus susceperit. Cum enim hoc egisset symbulus Ezidus, non plus quam duobus annis et dimidio vivens defunctus est, et perrexit in ignem aeternum. Et imagines quidem in antiquo statu suo et honore restitutae sunt. Porro hujus filius Ulidus nomine indignatus, tanquam homicidam sui patris veneficum turpissima morte interfici jussit, digna pro facto falsae divinationis suae portantem.

Sanctissimus episcopus Messanae dixit: Et ego puerulus eram in Syria, cum Saracenorum symbulus imagines subverteret.

Sabbas reverendissimus monachus et hegumenus [Col. 0373A] monasterii Studii dixit: Domine, et nos indigni servi sanctitatis tuae expetimus, ut sacrae imagines restituantur in locis suis juxta priorem consuetudinem, et ut litanias celebrent pii Christiani cum illis.

Tarasius sanctissimus patriarcha dixit: Quid dicitis, venerabiles fratres?

Sancta synodus dixit: Et nos omnes consentimus.

Petrus Deo amabilis archipresbyter et loci servator sanctissimi papae senioris Romae legit ex pittacio.

Tarasio sanctissimo Constantinopoleos novae Romae patriarchae, atque omni sanctae huic et universali synodo Petrus archipresbyter sanctissimae Ecclesiae [Col. 0373B] sancti ac laudabilis apostoli Petri, et Petrus presbyter et hegumenus monasterii sancti Sabbae, ambo loci servatores Adriani papae senioris Romae: Justum arbitramur, ut secundum pronuntiationem omnium nostrum, imo juxta antiquam traditionem catholicae Ecclesiae, sicuti omnes sancti Patres edocent nos, veniat in medio nostrum colenda imago, et hanc salutemus: et quemadmodum placuerit vobis sacerdotes, pronuntiate super hoc. Et aliud capitulum suggerimus, ut omnes conscriptiones, quae contra venerabiles imagines factae sunt, cum anathemate deleantur, vel igni tradantur: et de hoc petimus pronuntiari, ut videtur sacrae synodo.

Sancta synodus dixit: Veniat, fiat!

[Col. 0373C] Petrus Deo amabilis archipresbyter et loci servator sanctissimi papae senioris Romae dixit: Si jubet sancta vestra synodus, ponatur crastino venerabilis imago, et omnes salutemus eam.

Sancta synodus dixit: Fiat, fiat!

Joannes reverendissimus monachus presbyter et loci servator Orientalium pontificum dixit: Benedictus Deus, qui glorificavit amatricem Christi Nicaeensium hanc civitatem in diebus Constantini et Irenae amatorum Christi imperatorum. Benedictus Deus qui exhibuit eam duplici gratia dignam. Fidem prius hic Christus expressius explanavit: nunc autem per sanctam synodum hanc dispensationis suae symbola omnibus manifestavit. Arius infamis hic [Col. 0374A] est depositus: Deo perosorum imagines confringentium haeresis hic exterminata est. Benedictus Deus qui dicit per sanctum apostolum Joannem: Ego sum Alpha et Omega (Apoc. I, 22). Benedictus Deus, qui hic in primis et in fine fidem orthodoxam confirmavit.

Sancta synodus exclamavit, per unumquemque versum ter pronuntians: Divinitus sonantium Patrum doctrinae nos correxerunt: ex ipsis haurientes veritatem potati sumus! Eos sequentes, mendacium persecuti sumus! Ab eis edocti venerabiles imagines salutamus! Ab eis ducti adorationem quae per honorem fit, eis impendimus! Patres praedicant: filii obedientes sumus, et congratulamur in facie matris traditioni Ecclesiae catholicae [Gr., gloriamur in f. [Col. 0374B] m. traditione E. c.]! Credentes in unum Deum in Trinitate laudandum, honorabiles imagines salutamus! Qui sic se non habent, anathema sint! Qui ita non sentiunt, procul ab Ecclesia propellantur! Nos antiquam legislationem Ecclesiae catholicae sequimur! Nos jura Patrum conservamus! Nos eos qui addunt vel auferunt ex catholica Ecclesia, anathematizamus! Nos venerabiles iconas salutamus! Superinductam novitatem Christianos accusantium anathematizamus! Nos eos qui sic se non habent, anathemati submittimus! Christianos accusantibus, id est imagines confringentibus anathema! His qui assumunt dicta sanctae Scripturae, quae sunt contra idola. in venerabiles imagines, anathema! His qui non salutant sanctas ac venerabiles imagines, anathema! [Col. 0374C] His qui appellant sacras imagines idola, anathema! His qui dicunt, quod veluti ad Deos Christiani ad iconas accedant, anathema! His qui communicant scienter injuriam et inhonorantiam inferentibus venerabilibus imaginibus, anathema! His qui dicunt quod excepto Christo Deo nostro alius eruerit nos ab idolis, anathema! His qui audent dicere catholicam Ecclesiam idola aliquando recepisse, anathema!

Multos annos imperatorum! Constantini et Irenae magnorum principum et imperatorum multos annos! Pacificorum imperatorum multos annos! Depositores novitatis quae pridem facta est, Domine, conforta! Piam da, Domine, vitam eis!



ACTIO SEXTA.
[Col. 0373]

[Col. 0373C] In nomine Domini et dominatoris Jesu Christi veri [Col. 0373D] Dei nostri. Imperio piissimorum et amicorum Christi dominorum nostrorum Constantini et Irenae a Deo redimitae matris ejus, anno octavo consulatus eorum, tertio Nonas [al., pridie Nonas] Octobrias, indictione undecima.

Conveniente sancta et universali synodo, quae per divinam gratiam et piam sanctionem eorumdem divinitus [Col. 0374C] corroboratorum imperatorum congregata est [Col. 0374D] in Nicaeensium clara metropoli Bithynensium provinciae: id est Petro reverendissimo archipresbytero sanctae Romanae Ecclesiae sancti apostoli Petri, et Petro reverendissimo presbytero, monacho et hegumeno venerabilis monasterii sancti Sabbae Romae siti, tenentibus vices apostolicae sedis almi et sanctissimi archiepiscopi senioris Romae Adriani, et [Col. 0375A] Tarasio almo et sanctissimo archiepiscopo magni nominis Constantinopoleos novae Romae, et Joanne ac Thoma reverendissimis presbyteris monachis, et vicariis apostolicarum sedium Orientalis dioeceseos.

Residentibus quoque ante sacratissimum ambonem templi sanctissimae ac magnae ecclesiae quae cognominatur Sophia: praesentibus et audientibus gloriosissimis et magnificentissimis judicibus, id est Petrona laudabilissimo exconsule patricio, et comite Deo conservandi imperialis obsequii; et tota sancta synodo secundum ordinem qui praescriptus est in prima actione: praesentibus etiam Deo amabilibus archimandritis et hegumenis, atque omni monachica plenitudine; propositis sanctis et intemeratis [Col. 0375B] Dei Evangeliis.

Leontius [Leo] inclytus a secretis dixit: Novit sancta et beata synodus, qualiter in praecedenti conventu diversa dicta legerimus [al., digesserunt] divinitus insequendorum haereticorum, qui accusaverunt sanctam et immaculatam Christianorum Ecclesiam ad erigendas sacras imagines [Gr., ob erectionem sacrarum imaginum]. Hodie autem prae manibus habemus eorumdem Christianos accusantium blasphemiam in scriptis, id est absurdam et evertendam atque per se redarguendam definitionem pseudosyllogi, in omnibus consonantem impiae opinioni Deo edibilium haereticorum: sed et artificiosam et efficacissimam ejus refutationem, quam Spiritus sanctus liquido praebuit (oportebat enim eam divulgari sapientibus [Col. 0375C] affatibus [Gr., contradictionibus], et discerpi fortibus refutationibus): quam et subjicimus ad quod placuerit.

Sancta synodus dixit: Legatur.

Joannes Deo amabilis diaconus sanctissimae magnae Ecclesiae Constantinopoleos, et cancellarius, legit.


REFUTATIO ejus quae resarcinata et fallaciter nominata est definitio a congregata turba eorum qui Christianos accusant.



TOMUS PRIMUS.

Gratum est semper odienti homines daemoni tam a Deo separare, quam multiplicibus fallere seductionibus hominem qui ad imaginem Dei factus est: et [Col. 0375D] nil ei magis sollicitudini et studio est, quam pietati resistere, et ecclesiasticae pacis concutere ordinem. Quod etiam et in temporibus nostris ostendit per conciliabulum quoddam, in quo qui congregati sunt subjectae materiae [Gr., expositionis auctores ef.] suasores sunt effecti, et septimum semet diffamaverunt esse concilium, simplex et cunctis agnitum quod est adversus idola odium, veluti quamdam in hamo seductoriam escam objicientes, exsecramentum suum e contrario proponentes contra imaginales figuras [Gr., et ex eorum rejicientes in imaginales fig.], subripuere simpliciores: et antiquissimam illam et corruptam vocem, idolorum videlicet culturam, iterum fabricantes, per quam ii qui [Col. 0376A] diabolo et malignis ejus virtutibus per daemonica simulacra, et creaturae potius quam Creatori servierunt, juste idololatrae decreti sunt nominari: (quos et) iis qui Christum induerunt, et gratia ejus ab idolis liberati, atque ab eorum errore salvati, regale sacerdotium et gens sancta effecti, comparare atque conferre conati sunt [Gr., sunt effecti, inurere conati sunt]: sed utinam more imperfectorum abortivorum mox nata verba eorum corrumperentur [Gr., corrupta essent], priusquam in Ecclesia talia essent effecta contagia. Verum quia cum inepta essent, a quibusdam lacte nutrita sunt: licet ad perfectam nondum pervenissent aetatem, haec perimere gladie Spiritus necessarium ducimus. Sed in his omnibus dux nobis sit Christus verus Deus noster, qui illuminat [Col. 0376B] omnem hominem venientem in hunc mundum (Joan. I) qui solus intellectus est pie intelligentium et intellectorum, et sermo dicentium et dictorum, qui omnia omnibus et est et efficitur; qui dat linguam disciplinae cognoscendi, cum oportet dicere verbum. Declaratio enim sermonum ejus illuminat, et intellectum dat parvulis (Ps. CXVIII); quatenus mendacium pellatur, et veritas introeat omnibus lucide ac splendide fulgens: quam pietatis zelatores amplexati, divini Apostoli memores inquientis, Vae mihi est, si non evangelizavero (I Cor. IX); debent ejus et advocati et protectores esse mendacium redarguentes, et funda spiritus lapidantes. Unde tam secundum Scripturas, quam mores Patrum, scrutabiliter ac syllogistice contra stultiloquia venientes, [Col. 0376C] secundum Phinees mucrone spiritus, una redargutionis plaga facile hos qui sibi in hac impietate conglobati sunt, simul pungere studeant, et mendaces per evidentem exhibitionem linguas eorum cunctis ostendant; quippe quae et contra notitiam unici Filii Dei, et contra Ecclesiam ejus elatae, et iniquitatem in excelsum incarnationis ipsius locutae sunt: et ita demum disruptis vinculis eorum gladio spiritus, qui est Verbum Dei (Ephes. VI), et deposito jugo indisciplinationis eorum, tegmina versutiarum ipsorum omnibus manifesta constituant: quia Dominus derisit eos, et subsannavit eos, et loquetur ad eos in ira sua, dicens: Discedite a me, non novi vos (Matth. VII). De quibus etiam per prophetam Jeremiam praedixit: Falso prophetae vaticinantur in nomine meo: non misi [Col. 0376D] eos, et non praecepi eis, neque locutus sum ad eos: visionem mendacem et divinationem fraudulentam et seductionem cordis sui prophetizant vobis (Jer. XIV, XXIII). Idcirco erunt projecti in viis Jerusalem, id est, Ecclesiae catholicae; et conculcatio omnibus qui pie Deum confitentur. Laqueus enim fortis viro labia sua, et capitur sermonibus oris sui. Retributio autem labiorum ejus dabitur ei impietatis argutio. Ait enim: Arguam te, et statuam contra faciem tuam peccata tua (Psal. XLIX). Et quidem super his ista dixisse sufficiat. Ne vero prolixis anfractibus prolongemus sermonem, propositam viam continuantes, ad redargutiones ex ipsa superscriptione verbum faciamus. Neque enim aliter horum vaniloquium ignavum [Col. 0377A] et maledictis refertum ostendi poterit, nisi redarguendo cum Dei aspiratione adversus eos aciem praeparemus: unam ipsis acquisituri cautelam, ut videlicet nihil noviter sine nobis agant ex his quae [Gr., unam nobis acquirentes caut. ut videlicet nihil a nobis innovetur ex his quae] ad divinum cultum pertinere noscuntur: sed magis apostolicis et paternis obediant [obedimus] documentis, necnon et ecclesiasticis institutis. Rogamus autem eos qui hanc fuerint adepti scripturam, quo eam scrutabiliter et non transitorie legant: ut liquido et expresse comperientes subtilitatem objectionis, lauream [victoriam: victorias et laudes] Dei Ecclesiae solvant. Usi sunt autem prooemiis hujuscemodi.


Gregorius Deo amabilis episcopus Neocaesariae legit [a 1Kb] :

[Col. 0377B] Terminus sanctae magnae ac universalis septimae synodi.


Joannes diaconus legit:

A mendacio inchoantes, et per totam hanc rebellium vocum novitatem hoc in opitulationem assumpto, in mendacium finierunt Christianorum calumniatores. Quomodo enim sancta, quae nec quid est sanctum in notione suscepit, praesertim cum sit polluta, profana et exsecranda? Illi namque qui in ea congregati sunt, ut prophetice fateamur, inter sanctum et pollutum non distinxerunt, et inter mundum et immundum non discreverunt, iconam incarnati Dei Verbi, Domini videlicet nostri Jesu Christi, similiter ut iconam Satanae, idolum nuncupantes. Quomodo [Col. 0377C] autem magna et universalis, quam neque receperunt, neque concordaverunt reliquarum praesules Ecclesiarum, sed anathemati hanc transmiserunt? Non habuit enim adjutorem illius temporis Romanorum papam, vel eos qui circa ipsum sunt sacerdotes, nec etiam per vicarios ejus, neque per encyclicam epistolam, quemadmodum lex dictat conciliorum. Sed nec consentientes sibi patriarchas Orientis, Alexandriae scilicet, Antiochiae, ac sanctae civitatis, vel comministros et summos sacerdotes, qui cum ipsis existunt. Vere fumus caligine plenus, obtenebrans oculos stolidorum, est sermo eorum, et non lucerna posita super candelabrum, ut illuminet omnibus qui in domo sunt (Matth. V): pro eo quod localiter in abdito, et non super orthodoxiae montem dicta fuerunt [Col. 0377D] verba ipsorum. Neque enim in omnem terram more apostolorum exivit sonus eorum, aut in fines orbis terrae verba eorum (Psal. XVIII), quemadmodum sex sanctarum et universalium synodorum. Porro septima quomodo, quae non concordavit cum praecedentibus sex sanctis ac venerabilibus synodis? Omne quippe septimum, quod fuerit ordinatum, in supputatione praecedentium rerum subsequens debet esse, quam quod eorum quae sibi connumerantur, nihil participat, profecto non [Col. 0378A] connumeratur. Sicut enim si quis sex aureos more versus ordinet, deinde apponat aeneum nummum, septimum hunc propter alterius materiae substantiam nullatenus appellaverit; siquidem aurum multi et pretiosi metallum est commodi, aes vero vile et inhonorabile: Ita et haec cum aureum vel pretiosum in dogmatibus nihil habeat, sed in omnibus aerea [subaerata] sit et reproba venenoque mortifero plena [rubigine mortifera] sacratissimis sex synodis, aureis carminibus spiritus refulgentibus, connumerari non meruit. Habens autem elationem ejus qui dixit, Ponam thronum meum supra nubes (Isa. XXIV) personat hujuscemodi.


Gregorius episcopus Neocaesariae legit:

Sancta magna et universalis synodus, quae per [Col. 0378B] gratiam Dei et piissimam sanctionem Deo redimitorum et orthodoxorum imperatorum nostrorum Constantini et Leonis congregata est in hac Deo conservanda regia urbe, in colendo templo sanctae ac intemeratae dominae nostrae Dei Genitricis semperque Virginis Mariae, quod appellabatur Blachernae, definivit subter annexa.


Joannes diaconus legit:

Si per divinam gratiam eorum congregatio facta esset, verbis quae per Dei gratiam dicta sunt adornaretur, et veritate utique refulgeret; quoniam gratia huic conjuncta est, et compares sibi atque contubernales existunt, testante Joanne qui in theologia praeeminet, ac dicente: Gratia et veritas per Jesum Christum facta est (Joan. I). Ipsi ergo veritatem deserentes, [Col. 0378C] in qua Salomon gloriatur dicens: Veritatem meditabitur guttur meum (Prov. VIII): et mendacium amplectentes, a gratia proculdubio exciderunt (Coloss. IV). Unde nec sermo eorum divino est sale conditus, ut det gratiam audientibus. Illud autem quod dicitur, in venerabili templo congregatos eos fuisse, non est mirum. In hoc enim nullo fuco meliorabuntur: quemadmodum nec Annam et Caipham, vel Judaicum eorum concilium quod factum est in Christum, juvit quod in templo adversus eum initium est sine lege consilium. Nam Deo magis damnabiles ostendebantur, quia in locis sanctis non sancta, sed inimica Deo foedera pepigerunt. Sed utinam ex paterna voce prooemium sumerent, Dionysii videlicet deiloqui, traditionesque ipsius [Gr., Sed utinam ut [Col. 0378D] ex p. v. pr. sumpserunt Dion. d. traditiones quoque ipsius] atque omnium sanctorum Patrum nostrorum incorruptas servarent. Sed non est hoc in illis, sicuti caetera per totam expositionem eorum manifestabunt: licet in convenienter hi qui falsa ovium pelle cooperiuntur, de theologia praefationem faciant, ita dicentes:


Gregorius episcopus legit:

Cunctorum causa et consummatio deitas, quae omnia bonitate sua ex non existentibus ut essent [Col. 0379A] exhibuit, haec ornate et ordinate agitari definivit: quatenus incolumitati per gratiam denatae conjuncta, indeclinabilem perpetuitatem et inflexibilem ad utraque nutum veri status salva custodiant.


Epiphanius diaconus [et cubuclesius] legit:

Si universa creatura a Deo condita accepit ex non exstante subsistendi virtutem, nunc ejus utique praecepto mota et directa, novit Creatoris custodire mandatum, tanquam ab ipso quoque provisionem adepta sive inanimata sit, sive animata. Ipsi autem traditionem quae a Christo nobis in sancta Ecclesia sua ad recordationem salutiferae dispensationis suae data est, anathematizare praesumpserunt, ignorantes quod nihil eorum quae in illa sunt, sine ipso [Col. 0379B] fuerit factum; et ostenduntur inanimatis insensibiliores, et irrationabilibus irrationabiliores: et non solum haec, sed et bene se currere arbitrantes, linguam in pravis sermonibus et dogmatibus suis fallacem demonstrant, sanctam Dei Ecclesiam idolis adornati perhibentes; atque mendacium spem suam ponentes, ad eam proferunt: Vias tuas scire nolumus (Job. XXI), neque antiquam traditionem sequi proponimus. Et quidem audient a Christo qui eam fundavit: Nescio vos (Matth. VII, XXV); fingunt autem se diabolum triumphare, dicentes ita:


Gregorius episcopus Neocaesariae legit:

Quia vero hic qui ob priorem claritatem Lucifer dictus est, proprium ordinem circa Deum [Col. 0379C] collocatum habens, et in excelsum contra factorem suum sensum extendens, tenebrae hinc cum apostatica virtute sua factus est, et ex gloriosissima, lucem faciente, et super lucem existente Dei principalitate sponte cadens, omnis malitiae ultroneus factor et inventor ac magister apparuit, et offuscatus est; non ferens aspicere hominem a Deo creatum pro eo in gloriam intromissum, in qua ipse fuerat constitutus, omnem adversus eum malitiam suam evacuavit, et per deceptionem illum a divina gloria et claritate reddidit alienum, creaturam potius quam Creatorem adorare cohortans.


Epiphanius diaconus [et cubuclesius] legit:

[Col. 0379D] Si quidem contra idolorum servitutem, vel contra creaturarum servitutem, quam sancti apostoli qui induti sunt virtutem ex alto, ac divini prophetae qui ante vaticinati sunt, sicque demum egregii Patres nostri qui illos secuti sunt, interdixerunt et exsecrati sunt, sermo eorum esset, omnes utique alumni Ecclesiae componerent [assentirentur], et haec tradere scripturae illis opportunum existeret. Sed quia hanc deserentes, mendacium protegunt; et patrem hujus, diabolum videlicet publicare simulantes, contra ea quae sunt immaculatae Ecclesiae, linguam exacuunt, et cauponum more vinum miscuerunt aquae, et subversione turbulenta proximum potare non sunt reveriti, juste audiunt divinam ad [Col. 0380A] se vocem per deiloquum David et psalmistam prolatam: Quare enarratis justitias meas, et assumitis testamentum meum per os vestrum? vos autem odistis disciplinam, et projecistis sermones meos retrorsum, portionem vestram ponentes cum his qui adulterant dogmata veritatis (Psal. XLIX). Unde simulantes veritatem, aiunt:


Gregorius episcopus Neocaesariae legit:

Unde propriae manus opus fictor Deus cum vidisset modis omnibus in perditionem demersum, nequaquam sustinuit, sed post [Gr., videre m. o. in p. lubens non passus, post] diligentiam quae per legem atque prophetas pro hujus est effecta salute, nondumque illo redire valente in priorem nobilitatem, [Col. 0380B] dignatus est Filium suum et Verbum in novissimis et praedestinatis temporibus mittere ad terram. Qui voluntate paterna, et cooperatione vivifici et aequalis sibi potentia Spiritus, in utero virginali habitans, et ex sancta et immaculata carne ejus in propria substantia [Gr., existentia,] vel subsistentia carnem sumens nobis consubstantialem, hanc mediante anima rationabili et intelligibili compaginavit atque formavit, et natus est ab ipsa super omnem rationem et omnem intellectum et cogitationem; crucemque pertulit ultroneam et mortem elegit, atque tertia die resurgens ex mortuis, omnem salutarem dispensationem implevit.


Epiphanius diaconus [et cubuclesius] legit:

[Col. 0380C] Ait Scriptura in mundi factura Deum dixisse: Faciamus hominem ad imaginem et similitudinem nostram (Gen. I). Ingens ergo est magnitudo dignitatis, quia terrena imagine Dei honoratus est. Sed eo seductione cadente, ac non conservante primae plasmationis dignitatem, humanum genus in idololatriam translapsum est. Hunc Deus et Verbum Patris factus homo, et non mutata natura, perfectus, revocans a casu, atque removens eum ab errore idolorum, denuo in immortalitatem fingit, praebens ei donum sine poenitentia. Haec iterata fictio, Dei magis inspectrix efficitur; et priori fictione praestantior, ac donum [Gr., Haec priore deiformior et praestantior formatione fit reformatio, ac d.] aeternum. Has ergo [Col. 0380D] donorum magnitudines obtenebrare volentes, aliam idololatriam per facturam imaginum ore aspero perhibent introduci, et redemptionem novam jactanter factam [Gr., per se factam] asseverant; et variis verbis suam sententiam consuentes, Ecclesiam Dei tanquam errantem judicant, mollientes sermones suos super oleum, scripta quaedam pronuntiantes: et dolosa verba eorum, et jaculum saucians est lingua ipsorum. Loquuntur pacifica, in se autem habent inimicitiam: propter quod et inferunt:


Gregorius episcopus legit:

Removit nos a corruptionem faciente daemonum magisterio, id est, ab idolorum errore pariter et [Col. 0381A] cultura, et tradidit adorationem quae spiritu est et veritate.


Epiphanius diaconus legit:

Inviti, o praestantissimi, ad veritatem trahimini. Totus enim sacer apostolorum coetus, et sancta Patrum nostrorum caterva, ad homines venisse Dei Patris Verbum et Filium praedicat, ut erueret nos ab idolorum errore. Sed et praenuntiatas voces habemus per prophetas ita clamantes: Ecce enim, ait, dies veniunt, dicit Dominus, et delebo nomina idolorum a terra, et non erit ultra memoria eorum (Zach. XIII). Ita ut vos confiteri coacti sitis, quod nos ab idolorum errore Christus Deus noster eruerit. Et si eruit, quomodo rursus idolis servierunt, qui in illum crediderunt? cesset vestra maledica garrulitas. Deus [Col. 0381B] redemit incarnatus, et rursus captivamur? et ab eo qui tyrannidem in nos exercuit, nunc iterum superamur? Audite divinam Scripturam dicentem (Psal. CXLIV, CXLV): Regnum ejus aeternum, et potestas ejus in generationes generationum; et: Regnabit Dominus in aeternum, Deus tuus Sion in generationem et generationem. Nequaquam, ut imperatores terreni modo superant, modo superantur, ita et Deus; sed victoria ejus in aeternum manet. Neque enim ut homo est Deus ut formetur, neque ut Filius hominis, ut comminetur ei, sicut scriptum est. His autem et Apostolus consonat dicens: Sine poenitentia enim sunt, inquit, dona et vocatio Dei (Rom. XI). Porro eadem effantur, semet adornare putantes. Subinferunt enim, sese impugnantes:


Gregorius episcopus legit:
[Col. 0381C]

Et ita demum cum assumptione in coelos ascendit, sanctos discipulos suos et apostolos magistros hujus salutiferae fidei derelinquens. Qui Ecclesiam nostram tanquam sponsam ejus variis pietatis atque lucifluis dogmatibus speciosam reddentes, optimam [formosissimam] et clarissimam, utpote quibusdam fimbriis aureis ostenderunt circumamictam et variatam. Cujus speciem accipientes inclyti Patres nostri atque magistri, necnon et sanctae ac venerabiles sex synodi, sine diminutione conservaverunt.


Epiphanius diaconus legit:

Indoctum et ineruditum sensum habentes, nec [Col. 0381D] senserunt tyrannicae suae ipsius vocum novitatis abjiciendam opinionem, fastumque et arrogantiam suam isti, qui tumultuari susurrando conantur: et versuto volentes velamento suum ipsius sensum obumbrare, ridiculum quoddam ex desidia patiuntur, laudantes multum ac magnifice ecclesiasticam legislationem; et hanc immutilatam servare sanctas sex et universales synodos, licet nolentes, promittunt [Gr., assentiuntur], et verbis quidem simulant pietatem, mente autem iniquitatem operantur: et labiis eam honorant, corde autem longe distant ab illa (Isa. XXIX); minime consentientes admittere traditionem, quae in omni praeterito tempore a tot sanctis retenta est. Utinam multitudinem saltem reveriti essent Christianorum, [Col. 0382A] qui tam impraesentiarum, quam qui fuerunt ex quo annuntiatum est Evangelium, exprobrando et abjiciendo ejus narrationem quae per titulorum picturam effecta est. Nam postquam sancta et universalis sexta synodus facta est, usque dum ipsi congregati sunt contra venerabiles iconas, non plus quam septuaginta praeterierunt anni. Unde omnibus liquet, quod nequaquam in his annis imaginum picturae sunt traditae, sed in temporibus sextam synodum praecedentibus: et revera ab apostolorum fuerunt praedicatione, quemadmodum in omni loco ex ipsa visione sanctorum templorum ediscimus et Patres sancti testati sunt, atque historiarum perhibent relatores, salvanturque hactenus conscriptiones eorum. In primo enim et quingentesimo post expleta quinque [Col. 0382B] annorum millia, Christus Deus noster ad homines veniens, et per triginta tres annos et menses pene quinque nobiscum conversans, magnum et salutare mysterium nostrae Redemptionis operatus est; sicque ad coelos iter effecit, ascendens proculdubio unde descendit, praecipiens apostolis docere omnia quae illos ipse docuerat. A temporibus ergo istis usque ad Constantinum imperatorem qui primus ex Christianis regnavit, transierunt anni quasi trecenti, cum prius tyrannidem pagani exercerent: quando scilicet plurimi Christianorum bonum certamen certantes, martyrio saeculum hoc derelinquebant adversus idola insurgentes. Christianorum vero copia divino zelo commota, templaque construentes, quidam in nomine Christi, quidam vero in honore sanctorum, [Col. 0382C] alii humanitatis in eis Christi Dei nostri acta, alii autem certaminis martyrum narrationes coloribus exarabant: alii autem in tabulis semper memoriam ferre volentes in eis [Gr., in seipsis] desiderati martyris imaginem depingebant, vel etiam ipsius Christi. Sed et in sacris vestibus et cimeliis imagines tam a sanctis Patribus nostris, quam a piis viris depingebantur, et in ipsis incruenta sacrificia celebrabant et usque ad nos haec omnia liquido demonstrata sunt, et permanent in aeternum. Et certe etiam in haeresibus exortis felle ac amaritudine plenis adversus Ecclesiam, sed et sex synodis universalibus Dei nutu per diversa tempora in earum eversionem congregatis, omnia quae tradita sunt in Ecclesia catholica sive scripto sive sine scripto ab [Col. 0382D] antiquis temporibus, una cum sanctarum quoque imaginum demonstratione corroborata sunt et stabilita. Sancta vero sexta et universalis synodus cum promulgasset definitionem suam contra eos qui unam voluntatem praedicant in Christo Deo nostro, et Constantinus qui tunc imperabat, et praeceptione sua per beneplacitum Dei hanc congregaverat, vita post modicum excessisset, Justinianusque filius ejus imperium obtinuisset: iidem ipsi qui in ea fuerant congregati, rursus nutu divino unanimiter convenientes post quatuor vel quinque annos, regulas ediderunt pro correctione ecclesiasticorum negotiorum usque ad duas et centum. In quibus canonibus etiam de imaginibus in octuagesima secunda regula [Col. 0383A] exposuerunt ita: In quibusdam venerabilium imaginum picturis agnus digito praecursoris exaratur ostensus, qui in figuram praecessit [Gr., assumptus est] gratiae, verum nobis per legem praemonstrans agnum, Christum videlicet Deum nostrum. Veteres ergo figuras et umbras, utpote veritatis indicia et praecedentes characteres Ecclesiae traditos salutantes, gratiam honore perferimus et veritatem, hanc ut legis plenitudinem admittentes. Ut ergo praefectio etiam per colorum operationes in omnium vultibus [ante omnium oculos] depingatur, characterem agni Christi Dei nostri qui tollit peccata mundi, secundum humanitatem, etiam in iconis ex hoc pro veteri agno definimus depingi: per eum videlicet celsitudinem humilitatis Dei Verbi considerantes, et ad [Col. 0383B] memoriam conversationis quam in carne gessit, passionis, quoque ac salutaris mortis ejus adducti, atque redemptionis quae hinc est mundo effecta. Videmus ergo cuncti et intelligimus, quod et ante sanctas synodos et post sanctas synodos imaginum descriptiones in Ecclesia traditae fuerint, quemadmodum et Evangelii. Etenim per lectionem auribus perceptam hujus auditionem menti transmittimus, et oculis intuentes imaginales formas, simili modo intelligibiliter illustramur: et per duas res invicem se sequentes, lectionem aio et picturas, unius notitiam accipimus, ad memoriam rerum veniendo gestarum. Hinc et duorum generalissimorum sensuum in Canticis canticorum copulata haec operatio potuit inveniri, cum dicitur: Ostende mihi faciem tuam, [Col. 0383C] sonet vox tua in auribus meis: vox enim tua dulcis, et facies tua decora (Cant. II). Quibus consonantes et nos psallendo dicimus: Sicut audivimus, ita et vidimus (Psal. XLVII). His ergo ita se habentibus, opportune dicendum est ad eos qui contra sanctas imagines garrierunt: Vana locutus est unusquisque ad proximum suum; labia dolosa in corde, et corde locuti sunt mala (Psal. XI). A quibus eruamur gratia Christi veri Dei Salvatoris nostri.



TOMUS SECUNDUS.


Epiphanus diaconus legit:

Obliti non mentientis Domini repromissionis, quam de Ecclesia sua spopondit, quia portae inferi non praevalebunt adversus eam (Matth. XVI), nudo capite, [Col. 0383D] revelataque facie, habentes contrarias opiniones, impugnant illam; et furantes paternas voces, quasi suas opponunt, dicentes ita:


Gregorius episcopus legit

Iterum autem hujus decorem videre non ferens praedictus malitiae fabricator, non est fraudatus per diversa tempora et modus maligno ingenio faciendi sibi subditum genus humanum: sed in schemate Christianismi idololatriam sensim induxit [Gr., reduxit], persuadens sophismatibus suis ad se spectantibus minime a creatura recedere, sed hanc adorare, hancque percolere, et Deum facturam arbitrari Christi vocabulo nominandum.


Epiphanius diaconus legit:
[Col. 0384A]

Qui spiritualem expugnant Jerusalem, id est catholicam Ecclesiam, his figurantur qui terrenam expugnavere Jerusalem. Et festinant et ipsi patrie uti sermone, quemadmodum quondam Rhapsaces, qui Hebraea lingua contra Israel utebatur (IV Reg. XVIII). Isti enim haeretici paternam doctrinam et ecclesiasticam vocem contra Patres contraque catholicam Ecclesiam armant. Sed a fructibus, inquit Dominus, eorum cognoscetis eos (Matth. VII). Comparati enim sunt sepulcris dealbatis, quae foris quidem parent hominibus speciosa: quemadmodum et isti Christianorum calumniatores patriis quasi cooperti sermonibus, intus autem pleni sunt ossibus et omni spurcitia (Matth. XXIII), mortuis videlicet [Col. 0384B] foetidisque dogmatibus. Nos autem idem sepulcrum revelantes, in manifestationem faciamus cunctam eorum immunditiam: quia secundum propria desideria pervertunt quae in Ecclesia catholica sunt a sanctis Patribus edita. Et vocibus quidem eisdem utuntur, sed astute commutant sensus eorum. Quae namque adversus Arianos ipsi profati sunt, isti contra venerabiles iconas, stylo scripturae mutato, fatentur. Quod enim memorabilis Pater Gregorius Nyssaeorum praesul Ecclesiae in epitaphii sermone, quem super sancto Basilio, suo videlicet carne ac spiritu fratre, scribens adversus Arianos dogmatizavit, isti contra imagines assumpserunt: quod ex eadem praefatione ipsius periochae videri poterit, quae ita se habet: Utique nullus ignorat intentionem ostensionis, [Col. 0384C] quae tempore magistri nostri effecta est [Gr., int. cur tali tempore noster claruerit doctor]. Quia enim hominum vesania circa idola praedicatione Christi exstincta fuerat, et omnes erant in ruinis jam et abolitione vanorum culturae, per totum pene orbem praedicatione pietatis exorta: is qui tenebat humanae deceptionis principatum, undique coercitus Christi nomine ab orbe terrarum abactus est. Cum autem in malitia sapiens malitiae inventor existeret, non est fraudatus malignis argumentis ad faciendum rursus per seductionem sibi humanitatem subjectam, sed sub praetextu Christianitatis idolorum culturam paulatim induxit [Gr., reduxit], persuadens sophismatibus suis ad se respectum habentibus, ut non recederent a creatura, [Col. 0384D] sed hanc adorarent et colerent, Deumque facturam arbitrarentur, Filii nomine nuncupatam. At vero si ex non exstantibus vel a creatura, vel a divina substantia in sua est alienatus natura, nullus est huic sermo reddendus, sed hi qui nomen Christi creaturae imposuerunt, hanc adorent, huic deserviant, in ea spem salutis habeant, et ab ipsa praestolentur judicium [ex. est creatura, et secundum propriam naturam aliena est a divina substantia, nihil de hoc curarent; sed nomen Christi creaturae imponentes, hanc adorarent, huic deservirent, in ea sp. sal. haberent, et ab ipsa praestolarentur jud.]: necnon et apostata qui cecidit totam nequitiam suam hominibus qui [Col. 0385A] indigni sunt, largiatur, Ario scilicet et Aetio et Eunomio et Eudoxio, quin potius et multis aliis, per quos idolatria quae jam defecerat, denuo, sicut dictum est, nomine Christianitatis inducta est [et omnino nactus apostata homines totius ejus nequitiae capaces, Arium inquam, Aetium, Eun. Eud. et praeterea multos alios, per ipsos idololatriam, etc., reduxit]. Et obtinuit homines languor, qui servierunt creaturae potius quam Creatori: ita ut et auxilio illius temporis imperatorum deceptio confortaretur, et omnes excellentes principatus pro eodem languore certarent. [Gr., Cum ergo omnes propemodum homines ad partem quae praevalebat, transissent, tunc, etc.] Tunc ex Deo demonstratur magnus Basilius, quemadmodum Elias sub Achab (III Reg. [Col. 0385B] 17, et seq.); qui sacerdotio jam quodammodo decidenti auxilium praebens, veluti quamdam deficientem lucernam verbum fidei per gratiam quae inhabitabat in eo, rursus resplendescere fecit. Intendamus quod verum est, quia totus hujus Patris sensus adversus Arii furia laborantes intenditur. Dicit enim sanctum Basilium illis temporibus demonstratum, quibus Arius, Eunomius, Eudoxius, Macedonius, et qui circa illos, dissimiles [Anomoei] scilicet et Semiariani, creaturam Filium et Verbum Patris et Deum nostrum fatebantur, tanquam Deo quidem, sed creato servientes [Gr., tanquam Deo illi qui creatus erat, ser.]. Unde idolorum cultores juste tam ab ipso quam a catholica Ecclesia nominantur, eo quod eum quem colunt, ex non exstantibus [Col. 0385C] ut esset fateantur effectum, sicuti omnis eorum quae condita sunt, creatura. Itaque sanctas imagines Christiani neque deos nominarunt, neque ut diis deservierunt, neque spem salutis suae in eis aliquando habuerunt, neque ab illis exspectant futurum judicium, nisi ad recordationem et monimen eas habentes, et amore circa illarum principalia flagrantes, has et amplexi sunt, et honoranter adoraverunt: non tamen divinae his servitutis vel cultus officium impenderunt (abesto calumnia), sed neque aliis quibuslibet rebus. Ariani autem creaturae connumerantes Dei Filium et Verbum, ab eo spem salutis suae praedicabant habere, et per eum futurum judicium effici. Hujus rei gratia egregius Pater arguens illos ait: Hanc, id est creaturam, adorare, [Col. 0385D] huic servitutem exhibere, in ea salutis spem habere, ab ipsa exspectare judicium. Ergo probantur veritatis adulteratores hujus vocum novitatis propugnatores, et secundum prophetam (Isa. I) caupones; miscentes vinum aquae: et non solum hoc, sed et falsarii paternarum traditionum effecti sunt. Eodem quippe deifero Patre dicente, Dei [Gr., Filii] vocatione nominatam, ipsi volentes in imaginalem formationem sensum transferre, pro Filii vocatione, Christi vocatione falso profati sunt. Manifestum est enim quod dicens, Filii vocatione nominatam, adversus Arianos pronuntiaverit, in supernam et increatam divinam generationem Filii blasphemantes. Propter quod et primores ejusdem haereseos publicavit [Col. 0386A] dicens, Ario videlicet, Eunomio, Eudoxio, et Aetio. Ipsi autem prout dicerent Filii, dicentes Christi, mutato sensu in venerabilium imaginum formationem blasphemiam conati sunt usurpare. Igitur et in hoc falsiloqui quidam et mendaces manifestantur, qui et inferunt quae licita minime comprobantur.


Gregorius episcopus legit:

Propterea quemadmodum olim Jesus salutis quod nostrae auctor et consummator sapientissimos discipulos suos sancti Spiritus induens virtute, pro imminutione talium, in omnem terram direxit: ita nunc famulos suos et apostolorum consimiles, fideles videlicet imperatores nostros erexit, ejusdem Spiritus sapientia praeditos, et dignos virtute [Col. 0386B] factos, ad perfectionem scilicet et doctrinam nostram, atque destructionem daemonicarum munitionum extollentium se contra scientiam Dei, atque redargutionem diabolicae argumentationis pariter et erroris.


Epiphanius diaconus legit:

Quis locutus est iniquitatem talem in Excelsum aliquando? quae fiat hac impietate crudelior? O irreverentem et malignam blasphemiam! o absconditam fraudem et variam falsitatem! ut ex ipsius diaboli argumentatione instructi effantur; quia visionem et vultum, quae clare nos et expresse ad gloriam Dei manu quodammodo ducunt, et per quae humilitatis celsitudinem Dei Verbi consideramus, [Col. 0386C] et ad conversationis ejus quam in carne gessit, id est, passionis et salutaris mortis ejus memoriam trahimur, daemonicas munitiones extollentes se adversus scientiam Dei, et diabolicam argumentationem et errorem ausi sunt nuncupare. Intenderunt vere arcum suum rem amaram, ut sagittent in occultis immaculatum (Psal. LXIII). Si enim confiterentur, pro imminutione idolorum indutos virtute ex alto sanctos discipulos, adveniente super eos Spiritu sancto, fuisse missos, non utique dicerent alios erectos, postquam obtinuit illorum traditio et doctrina annos circiter octingentos, et Patres sancti hanc ut ancoram securam confirmaverunt et stabilierunt. Semel enim universaliter erepti per Christum ab idolis, non egemus super idolis conqueri [Col. 0386D] [Gr., reprendi]: nisi forte praesumant dicere, mutationem factam in Ecclesia, et leges alias et ordinationes traditas; inducentes nobis occasiones irrationabiles et negatione refertas. Hoc enim rumore fortes isti tumultuantes dicebant, sicut olim Jesus salutis nostrae auctor et consummator. Hinc accedit eis dicere: Omne quod antiquatur et senescit, prope interitum fit (Hebr. VIII): et quia antiquata est apostolorum doctrina, novam nos procuramus erigere: quia et Moyses et Aaron sacerdotes simili modo fuisse probantur. Sed quando gratia subintravit, Apostolus dixit alium surrexisse sacerdotem. Ergo et nunc debuerant dare maximam quamdam gratiam, apostolorum gratia superiorem (sic enim et [Col. 0387A] dicunt) ad perfectionem quidem nostram et magisterium. Et cum episcopi essent qui talem synodum adunaverunt, et perfectionem apostolicarum dispositionum haberent, et alios debuissent perficere, non ab aliis perfici. Nam magis renuerunt doctrinam magisterii ac traditionis sanctorum apostolorum et illustrium Patrum nostrorum. Unde consortes et participes nullatenus ostensi sunt horum eruditionis et doctrinae, eo quod non consenserunt traditioni eorum, et imprecatur eis psalmista David dicens: Disperdat Dominus universa labia dolosa, et linguam magniloquam (Psal. XI). Dicat et nobis psallens veraciter ipse David, et nos una cum ipso: Inimici defecerunt frameae in finem, et civitates eorum destruxisti (Psal. IX). Quando defecerunt inimici frameae, [Col. 0387B] et civitates, id est munitiones ejus? nonne in Christi humanatione? de quo scriptum est, quia fortium dividet spolia (Isa. LIII). An super pseudosyllogo et factione ipsorum scriptum est, quia inimici defecerunt frameae in finem? Et si in finem et per omnia defecerunt frameae inimici, impietatisque civitates destructae sunt, quomodo haec iterum reaedificata et renovata esse garrierunt, ut sibimet ascribant destructionem eorum, et redemptionem humani generis quae ex illis effecta est? Derogantes magno salutis nostrae mysterio et dispensationi Christi, qui et super omnia benedictus Deus in saecula saeculorum. Amen. Deinde adulationibus ad imperatores usi, ita aiunt.


Gregorius episcopus legit:

[Col. 0387C] Qui divino zelo, qui illis inest, moti, fidelium Ecclesiam daemonum subreptam seductione videre non patientes.


Epiphanius diaconus legit:

Haec dicentes, neque cognoverunt repromissiones quas catholica Ecclesia suscepit a Christo qui eam fundavit, neque per redemptionem quae est in Jesu Christo Domino nostro confitentur salvari genus humanum. Quos enim Christus proprio mercatus est sanguine, iterum diabolo vendunt. Quos propria morte vivificavit, ipsi toxico labiorum suorum mortificant, et in laqueum inferni demergunt. Audiant Cantica canticorum aperte ad Ecclesiam ex persona Christi cantantia: Tota bona [pulchra] es proxima [Col. 0387D] mea, tota bona es, et macula non est in te (Cant. IV). Ecce jam audierunt totam eam bonam esse et proximam Christi, ac ab omni macula liberam; ad quam et per Isaiam affatur: In manu mea depinxi muros tuos, et in conspectu meo es semper (Isa. XLIX). Et quomodo quae has repromissiones accepit, subripitur a daemonum adversa virtute? et maxime ubi Chritus est caput secundum divinum Apostolum (Ephes. V), quis est qui hanc possit in praedam arripere? Ipse exhibuit eam sibi non habentem maculam aut rugam, et quomodo rursus coinquinatur? O reprehensionem [Gr., opinionem] istam! Certum est enim quod negationem dispensationis ejus sequestret opinio haec. Sed festinaverunt Ecclesiam [Col. 0388A] spernere: idcirco spernet illos Dominus, et erunt apud omnes qui in ea nati sunt, reprobati et anathematizati: mansit enim inexpugnabilis et incorruptibilis [Gr., inconcussa] et immobilis. Porro adulationibus replentes os, ad narrationem a se gestorum faciunt gloriantes.


Gregorius episcopus legit:

Omne sacratum convocaverunt Ideo amabilium episcoporum collegium, ut synonice in idipsum effectum, et scripturarum quaestionem faciens de seductoria similitudinum colorum operatione, quae avellit ex summa et Deo decibili latria ad humilem et materialem creaturae latriam hominis sensum, Deo movente, pronuntiet quid sibi fuerit visum: scientes quod scriptum est in prophetis: [Col. 0388B] Quia labia sacerdotum custodient scientiam; et legem exquirent ex ore ipsorum, quia angeli Domini omnipotentis sunt (Malach. II).


Epiphanius diaconus legit:

Immemores Dei Verbi nativitatis ex Virgine, hujusque magni et salutaris mysterii quod ipse in carne veniens nobis donavit, eruens nos ab idolorum errore, ac horum insana superstitione: ipsique hanc salutem usurpantes, gloriamque sibi cumulare volentes, inglorii a catholica Ecclesia praedicantur. Quibus aperte affatur Christus Deus noster per prophetam dicens: Sacerdotes spreverunt legem, et coinquinaverunt sancta mea. Inter sanctum et pollutum non distinxerunt, et inter mundum et immundum non distinxerunt [Col. 0388C] (Ezech. XXII). Ipsi enim iconas Domini et sanctorum ejus a daemoniorum icona non distinxerunt, eas similiter idola nominantes, et calumniose accusantes Ecclesiam, quam acquisivit proprio sanguine Christus Deus noster; seductoriamque colorum operationem Evangelii enarrationem susurrando fatentes, quam venerabilem et sanctam fideles dicunt et nominant; non profecto aspicientes ad id quod videtur, sed ad ea quae in ipso signantur. Audientes enim auribus, Gloria tibi, Domine, proclamant, et videntes oculis, eamdem utique deferunt gloriae actionem. In memoriam quippe venimus conversationis ejus, qua cum hominibus conversatus est. Quidquid enim narratio in scriptis insinuat, id ipsum et pictura denuntiat. Qualia vero impudenter [Col. 0388D] jactanterque verbosa fauce garrierunt, inspiciamus. Quae avellit ex summa et Deo decibili latria ad humilem ac materialem creaturae latriam. O vesaniam linguam ut gladium acutam et mendacio infectam habentium, immaculatam fidem Christianorum in imaginum aestimantium commutari culturam; quique contumeliose profantur, humilem ac materialem creaturae latriam hanc appellantes! Nullus Christianorum hominum qui sub coelo sunt, imagini cultum servitutis exhibuit: pagana est enim ista fabulatio, et daemonum adinventio, atque opus actionis satanicae. Periit hoc Christi adventu. Servitus nunc in spiritu et veritate est (Joan. IV): diversa autem quae Deo exhibentur, ad memoriam videlicet ejus et sanctorum [Col. 0389A] ipsius, habet Ecclesia reposita: ex quibus etiam imaginum est factura. Ipsi praeterea esse arguunt dicentes: Pronuntiet quod sibi fuerit visum. Latuit eos quod ab ore Dominico scriptum est: Qui loquitur a semetipso, propriam gloriam quaerit (Joan. VII). Igitur ipsi testantur se a semetipsis affari, et non a Spiritu sancto. Quis, putas, haec audiat? nisi forte qui non fuerit Spiritus. Deinde gloriantes non in Domino, sed in lingua sua, sic aiunt:


Gregorius episcopus Neocaesariae legit:
[Col. 0389B]

Et ecce nunc congregata sacra synodus, cujus numerum implemus trecenti triginta octo, synodicas sequentes legislationes, amplectentes suscipimus et praedicamus dogmata seu traditiones, quas ipsae roborantes, secure nos tenere sanxerunt.


Epiphanius diaconus legit.

Populosum habentes concilium jactant, de multitudine gloriantes. Turbas quippe contra Ecclesiam congregantes garrierunt, os non habens ostium aperientes, quod licitum non est; iniquitatem in Excelsum locuti sunt; et secundum Hebraeum populum creverunt, et vilissimi facti sunt (Exod. VII, sec. LXX). Sed non beneplacuit in eis Domino. Quare? quoniam ab Ecclesia sese pellentes, erraverunt in eremo, in inaquoso, vinum spirituale, quod laetificat corda hominum (Psal. CIII), non habentes. Rursus autem eadem de semetipsis [Gr., iisdem] asseverant verbo quidem figurantes synodicas sectari legum positiones, factis autem negant, et dinumerant universales [Col. 0389C] synodos, dicentes:


Gregorius episcopus legit.

Secundum quidem primum sermonem sancta [Gr., Primo quidem loco sancta] et universalis ac magna synodus, quae apud Nicaeam celebrata est sub sanctae memoriae Constantino Magno imperatore; quae impiissimum Arium a sacerdotali deposuit dignitate, eo quod diceret creaturam increatum Filium Dei, qui consubstantialis Patri et Spiritui sancto, et per omnia unius gloriae ac unius est honoris: quae et a Deo electum [Gr., dictatum salubris fidei nostrae protulit symbolum. Sicque demum centum [Gr., Deinde centum] quinquaginta sanctorum Patrum qui convenerunt in hac regia [Col. 0389D] urbe sub majore Theodosio imperatore: quae Macedonium Pneumatomachum damnavit, tanquam in sanctissimum Spiritum blasphemantem, et non esse homousion Patri et Filio impie dogmatizantem: ipsum quoque salutaris fidei nostrae symbolum latius expressit, Deum etiam et sanctum omnipotentem Spiritum firmans.


Epiphanius diaconus legit:

Has sanctas universales duas synodos etiam impius recepit Nestorius, et qui partis ejus erant haeretici. Ita et horum factiosae cohortis synodus has recipiens, aliam haeresim introduxit, a qua qui intendunt ei, Christianorum calumniatores nominati sunt [Col. 0390A] a sancta Dei catholica Ecclesia, in nullo ab insensatis viris discrepantes, qui solem videntes esse super terram, dicunt ad invicem: Prae claritate solis stellae absconsae sunt, et dies est, et non est nox: manifestissima et certissima otioso sermone ratiocinantes deliberant [Gr., concludunt], ita subdentes:


Gregorius episcopus legit:

Post has ducentorum sanctorum Patrum apud Ephesum prius conveniens sub juniori Theodosio imperatore quae Judaeorum sensum habentem, et hominem colentem. Nestorium condemnavit: quoniam praedicabat Christum seorsum ex Deo Verbum, et Christum alterum qui esset ex muliere: partim privatimque ponens Deum Verbum, et partim hominem: duas hinc subsistentias in uno [Col. 0390B] Christo dogmatizans, et negans unitatem quae per subsistentiam facta est: secundum quam non quasi alter cum altero coadoratur, sed unus intelligitur Christus Jesus Filius unigenitus, una adoratione honorandus cum propria carne.


Epiphanius diaconus legit:

Haec et Eutyches, et Dioscorus, atque qui confusionem duarum in Christo naturarum praedicant, admiserunt. Sed haeretici permanserunt aliam haeresim inferentes. Ergo his connumerabuntur et ipsi, tanquam versutam vocum novitatem in catholicam Ecclesiam inferentes. Et veluti pueri, qui ea quae a patribus suis evidenter dicta et facta illusorie adinvincem enarrant; ita et isti quae ab omnibus manifeste sciuntur, docte [more doctorum] opinantur [Col. 0390C] proferre, tradereque scripturae; sed ridendi omnibus facti sunt. Et rursus vana confabulatione utentes dicunt:


Gregorius episcopus legit:

Deinde Chalcedone magna et opinatissima synodus, quae sub Marciano Deo amabili principe concurrit, quaeque Dioscorum et infelicem Eutychem anathematizavit, praedicantes non in duabus naturis post summam Dei verbi unitatem, quae in subsistentia facta est, eumdem et unum Christum et Dominum cum carne subsistere; sed ex duabus naturis unitionem factam, et unam mistam et confusam effectam. Praeterea et quae Constantinopoli convenit centum sexaginta quinque sanctorum [Col. 0390D] Patrum sub Justiniano divae recordationis: quae anathematizavit Origenem, qui et Adamantius dictus est, Evagrium, Didymum, cum paganis conscriptis eorum; atque Theodorum Mopsuestenum, et Diodorum praeceptorem Nestorii, Severum, Petrum, Zooram, cum impiis dogmatibus eorum; et factam [Gr., dictam] Ibae epistolam, quae scribitur ad Marim Persam: sanctae et magnae quartae synodi pia corroborans dogmata.


Epiphanius diaconus legit:

Has sanctas et universales synodos, et praecedentes eas, susceperunt Sergius Constantinopolitanus, Cyrus Alexandrinus, Honorius Romanus, et qui [Col. 0391A] circa ipsos sunt unam voluntatem in Christo dicentes. Sed ut haeretici anathematizantur a catholica Ecclesia, per haeresim suam vana loquentes. Sic et isti licet et has sanctas synodos admittant, propter haeresim tamen suam abjiciuntur a catholica Ecclesia: et vanus illis est super hoc sermo, et otiosus, ac nulla responsione condignus; quoniam in appellatione sanctarum synodorum, his resultant et adversantur. Et si quidem ignorantia hoc fecerunt, amentia est et indisciplinatione plenum: quod si scienter, impietate et omni absurda conscientia. Aut enim ostendant nobis synodum adversantem synodo, nisi forte ex illis quae alienatae sunt a catholica Ecclesia, et anathematizatae, quemadmodum et eorum: aut probabiles sequantur, et sanctas; et quae dimiserunt [Col. 0391B] in Ecclesia, et isti suscipiant. Et si quidem susceperint venerabiles iconas, catholicam Ecclesiam sectantur, utpote a sanctis sex universalibus susceptas synodis. Si vero non sectantur catholicam Ecclesiam, nemo illos audiet non sequentes Deo decibilem traditionem.


Gregorius episcopus legit:

Similiter et ea quae temporibus Constantini pii principis in hac a Deo conservanda urbe centum septuaginta sanctorum Patrum convenit; quae anathematizavit et abjectum fecit Theodorum Pharanitanum, Cyrum Alexandrinum, Honorium Romanum, Sergium, Paulum, Pyrrhum et Petrum, qui hic praesules exstiterunt; Macariumque Antiochenum, et Stephanum discipulum ejus: eo [Col. 0391C] quod dicerent unam voluntatem et operationem in duabus unius Christi Dei nostri naturis.


Epiphanius diaconus legit:

His ratiunculis nullus est refutationis sermo necessarius, eo quod sint haec superius confutata. Sophismate autem profano sanctas synodos iterum in medium afferunt, ita dicentes:


Gregorius episcopus legit:

Ipsae igitur sanctae et universales sex synodi pie ac Deo placabiliter dogmata immaculatae Christianorum fidei exponentes, et traditis divinitus Evangeliis imbutae, unam subsistentiam in duabus naturis et voluntatibus et operationibus in uno Christo Domino nostro et Deo tradiderunt; et [Col. 0391D] unius ejusdemque miracula et passiones existere docuerunt.


Epiphanius diaconus legit:

O elationem et sensum arrogantissimum! Quasi imperitam et divinorum dogmatum ignaram Ecclesiam docere nituntur, cui nimirum testimonium perhibetur, quod omni sapientia plena sit: quemadmodum magna voce spiritibus exclamavit divinus Apostolus, qui hanc sacramentis imbuit, dicens de illa: Ut innotescat principatibus et potestatibus per Ecclesiam multiformis sapientia Dei (Ephes. III). Non igitur recte judicaverunt, sed nimis periculose quae non quaeruntur in medium deducentes. Ut enim anchoram [Col. 0392A] certam catholica Ecclesia haec dogmata et recepit et signavit, atque horum magisterio opus non habet. Verum cum divinis dogmatibus eorum etiam venerabiles imagines receperunt, et cultu quodam et honore Patres nostri dignas judicaverunt, et pictas erexerunt eas in venerabilibus templis quae ab eis aedificata sunt: sed et in omni congruo loco depinxerunt, et has amplexi sunt. Ipsi autem omnem divinam catervam eorum transcendere praesumpserunt, et adversus hos sedem suam locaverunt, superbientes secundum patrem mendacii, id est diabolum: et sancta coinquinaverunt, injuriisque affecerunt, atque igni mandaverunt. O argumentum [facinus], o audacem dementiam! Recedat sensus eorum, et parcet populo suo Dominus ab hac corruptrice [Col. 0392B] malitia eorum: fiatque ut omnes qui catholicam sectantur [Gr., omnes cath. sectentur] Ecclesiam, recipiant evangelicas picturas, et martyricorum certaminum formationes; et has amplectantur, quemadmodum antiquitus sancta Dei Ecclesia suscepit. Adhuc autem sua continuantes artificia taliter maledicunt.


Gregorius episcopus legit:

Quae cum multo studio et tractatu et nos aspiratione sancti Spiritus examinantes et cognoscentes, invenimus in ipsum opportunissimum salutis nostrae dogma, id est in dispensationem Christi, illicitam pictorum artem blasphemantem, et subvertentem easdem sanctas et universales sex synodos divinitus collectas et inspiratas.


Epiphanius diaconus legit:
[Col. 0392C]

Et studium et tractatus etiam in malo, quemadmodum studebat et tractabat cum Achitophel contra patrem suum Abessalom; sic et ipsi contra sanctos Patres: et ut videbatur Achab ex divina inspiratione pseudoprophetarum dicta suscipere; sed et iste fraudatus est spe (II Reg. XV, XVI, XVII). Ait autem Proverbiator: Sunt viae quae videntur viro rectae esse, novissima tamen earum mergunt in profundum inferni (Prov. XIV). Talia et isti passi sunt: quippe qui passione homini placita [Gr., hominibus placendi] superati, ex proprio ventre profati, putantes quidem vias suas rectas, in laqueum autem inferni obedientes sibi demergunt. Quomodo enim in ipsum [Col. 0392D] opportunissimum, ut aiunt, dispensationis Christi mysterium imaginum factio a pictore facta ore blasphemo refertur? vel quomodo iterum sanctas sex universales synodos pictorum ars spernit, et praeter voluntatem earum in ecclesiis sunt imagines positae, cum iidem ipsi divini Patres nostri didascalice ac voluntarie expressius explanantes salutis nostrae mysterium, in venerabilibus templis figuraverint, arte pictorum usi, et non ut isti fatentur? Quis sacratissimorum Patrum nostrorum in ipsum opportunissimum dogma salutis nostrae, id est in Christi dispensationem, illicitam pronuntiavit pictorum artem? Quod enim quis suscipit, id vituperare non patitur. Igitur desipere sciunt, sed non demonstrare illa quae [Col. 0393A] desipiunt. Ut enim apparet, arbitrati sunt, quod nemo agnoscat verbum eos veritatis fraudare. Omnes quidem manuales artes quae a consilio mandatorum Dei declinant, abjiciendae sunt: quae vero ita se non habent, sed ad vitam nostram non inutiles esse probantur, nihil indecens habent, neque has sancti patres nostri respuerunt vel abjecerunt. Porro si picturae arte in effigiem turpitudinis quis usus fuerit, respuenda et noxia est: utputa si pinxerit quis figuras meretriculares, sive spectacula, infractusque saltatorios, et circorum visiones; et quidquid aliud his simile ab arte fuerit factum, turpis est adinventio [turpe exercitium]. At vero si industriorum virorum vitas et martyricorum certaminum relationes, et horum narrandas passiones, et magni [Col. 0393B] Dei et Salvatoris nostri Jesu Christi dispensationis mysterium pingere voluerimus, tum pictorum usi artificio, inveniemur valde recte operantes. Etenim pictor crucem format, et nullus eorum qui bene sapiunt, depictam crucem ejicit, neque divina eum denudat gratia: licet pictor eam coloribus operatus exstiterit. Rursusque super libris similiter accipiendum est. Nam si turpes quidem narrationes quis in libris depinxerit, turpes sunt et rejiciendi, atque ab auditu Christiano alienandi: si vero divinitus inspirata verba seu narrationes ducentes ad pietatem, laudandum est et admittendum, et Ecclesia dignissimum judicandum. Idipsum etiam super icona Domini nostri Jesu Christi ac sanctorum ejus, ut praediximus, existimare necessarium. Nam et si citharam vel [Col. 0393C] tibias quis operatus fuerit, turpis est operatio: si autem quid sacrorum vasorum, acceptabile: et nullus eorum qui bene sapiunt, arti derogat, si in his quae hujus sunt vitae necessaria, utile quid effecerit. Considerare enim oportet intentionem et modum, per quem perfectio [opus] artium fit: et siquidem ad pietatem spectat, acceptabile: si vero ad quamlibet turpitudinem, odibile et abjectum est. Porro accusationi insistentes deinceps aiunt:


Gregorius episcopus legit:

Statuerunt autem [Stabilientem autem] Nestorium partientem in filiorum dualitatem eum qui propter nos homo factus est, unum Filium et Verbum Dei.


Epiphanius diaconus legit:
[Col. 0393D]

Iterum sicut praediximus, tantum pronuntiant, et non ostendunt. Quomodo sistit Nestorium, qui pingit imaginem Christi? Nestorius duos filios introducit, unum Verbum Patris, alterum eum qui est ex Virgine. Veri autem Christiani unum eumdemque confitentur Filium et Christum et Dominum: et pingentes iconam secundum id quod Verbum caro factum est et habitavit in nobis (Joan. I), id est, homo perfectus, valde recte et pie faciunt. Circumscriptus est enim Deus Verbum carne, ad nos profectum, non tamen quis excogitavit divinitatem ejus depingere. Deum, inquit, nemo vidit unquam (I Joan. IV): in circumscriptus est enim, et invisibilis, et incomprehensibilis: [Col. 0394A] sed humanitatem [Gr., sed circumscriptus secundum humanitatem]; ex duabus enim naturis novimus Christum, et in duabus naturis indivise, id est, divina et humana. Una ergo incircumscripta, et una circumscripta in uno Christo videtur: et imago non secundum substantiam principali assimilatur, sed tantum secundum nomen et secundum positionem membrorum figuratorum. Neque enim imaginem quis scribens hominis alicujus, animam in imagine quaerit: praesertim cum differentia incomparabilis sit animae hominis et divinae naturae. Nam illa quidem increata est, et conditrix, et sine tempore: ista vero creata et temporalis, et ab ipsa condita. Et nullus aliquando bene sentientium visa hominis imagine cogitavit, quod separetur per pictorem [Col. 0394B] homo ab anima. Non enim solummodo anima privatur imago, sed et ipsa substantia corporis, videlicet carnibus, medullis [Gr., musculis], nervis, ossibus et elementis, id est sanguine, phlegmate, nigra et rubea cholera: quorum temperantiam in imagine videri impossibile. Si enim haec in imagine vidissemus, hanc utique jam hominem, et non imaginem hominis nominassemus. Ergo perit [properat] una cum reliquis problematibus suis etiam praesens vaniloquium: risu praeterea digna sunt quae proferuntur.


Gregorius episcopus legit:

Necnon et Arium et Dioscorum, et Eutychetem, et Severum, qui confusionem et mistionem in duabus [Col. 0394C] naturis unius Christi dogmatizant.


Epiphanius diaconus legit:

O inconsideratas et aniles eorum fabulas, et absconditam fraudem! Iterum enim eisdem gratum illis est immorari garrulitatibus. Aut enim ignorant diversitatem a se numeratorum haereticorum, aut sponte garrire procurant. Arii enim ac Dioscori et Eutychetis haereses contrariae sunt Nestorio, et invicem adversantur, licet pares in impietate persistant. Arius enim ex non exstantibus, ut esset, inquiens, aeternum et increatum Verbum Dei et Patris, addidit impietati suae etiam aliam haeresim, non habere dicens Christum animam rationalem, sed pro anima divinitatem, quam et passio tetigisset. Dioscorus autem et Eutyches Nestorio dicenti duas naturas et subsistentias [Col. 0394D] in Christo, ex adverso ducti, naturas confundentes, unam vane locuti sunt; et procul a regia via incedentes, quae non declinat neque ad dexteram neque ad sinistram, ab apostolica et paterna doctrina retroversi sunt. Et quae communicatio vel consensus catholicae sanctae Dei Ecclesiae propter venerabiles picturas, cum Ario et Dioscoro et Eutyche? nisi quod tantum inanes sunt sermones eorum, et corruptibiles, et ab apostolico mandato alieni, quod ait: Sermo vester semper sit in gratia Dei sale conditus (Coloss. IV). Quos et abominatus multi certaminis Job dicebat: Si comeditur panis absque sale? si vero et gustus est in verbis inanibus? (Job. VI.) Claret ergo, quod frustra et vane calumnientur Ecclesiam Dei, [Col. 0395A] nunc quidem dicentes eam cum Nestorio impio et divisore commisceri, pingendo in iconis humanitatem Dominicam; nunc vero cum Eutyche ac Dioscoro sceleratis confundere: nam manifestum est, sicut supra ostensum est, quod contrarie sibimet sentiant, licet uterque impugnet Ecclesiam. Si enim dederimus, quod Nestorium secundum ipsorum vocem sequatur Ecclesia, mentiuntur, dicentes eam cum Eutyche ac Dioscoro sapere. Si vero potius eam (quod contrarium est) Eutychi ac Dioscoro consentire permittimus, etiam in hoc manifestantur falso loquentes. Ut enim sermo praecedens ostendit, Nestorius et Eutyches ab invicem impietate variantur, et irrationabile ac superfluum est hujusmodi eorum commentum.



TOMUS TERTIUS.


Epiphanius diaconus legit:
[Col. 0395B]

Et quia in spinis arantes, ab apostolicis seminibus aliena profantur, et haereticorum zizaniorum germina fructificant, ad eos Dominus per prophetam clamat: Pastores multi corruperunt vineam meam, demoliti sunt portionem meam (Jer. XII), haec dicentes:


Gregorius episcopus legit:

Unde justum arbitrati sumus, subtiliter per praesentem definitionem nostram ostendere, qui faciant et colant errorem. Omnium igitur deiferorum Patrum et sanctarum ac universalium synodorum, qui puram et incontaminatam et Deo acceptam fidem [Col. 0395C] et confessionem nostram ita tradiderunt [Gr., Omnibus igitur deiferis, etc., puram et incontaminatam tradentibus], ut nullum modum divisionis vel confusionis excogitaret aliquis in illam ineffabilem et ignotam unitionem, quae super omnem sensum et cogitationem est, duarum scilicet per subsistentiam naturarum unice demonstratae personae.


Epiphanius diaconus legit:

Vere suum errorem ostenderunt subtiliter vana sapientes. Omnibus enim sanctis Patribus nostris, qui in sanctis sex universalibus synodis convenerunt, venerabiles imagines pictas in sanctis templis et in aliis congruentibus locis stabilientibus et suscipientibus has, ipsi reprobaverunt per quasdam falsidicas [Col. 0395D] ratiunculas, errorem dicentes, et idololatriam alteram praeter daemonicam subrogantes: et duas res sibimet adversantes non discreverunt ab invicem. Eorum enim quae ad gloriam Christi Dei nostri, et rememorationem in carne conversationis ejus patrata sunt, et eorum quae propter gloriam et memoriam daemoniorum a paganis et quibusdam Judaeis qui eis deserviunt, facta sunt, unam et eamdem nominationem ore suo circumferunt, et scripturae tradere non sunt reveriti, miscentes quae misceri non possunt, et excusantes excusationes in peccatis. Divisionis et confusionis deliramentorum strepitum dant in theologicam disciplinam Ecclesiae catholicae, et garriunt dicentes, nullum modum divisionis excogitare in [Col. 0396A] unitione quae per subsistentiam in carne facta est Dei Verbi. Et, ut apparet, paternas voces nunquam legerunt: porro si legerunt, transeundo legerunt, et non scrutando. Deiloquus Gregorius interimit inane ipsorum commentum, ita dicens (Orat. 2 de Filio): Cum naturae distent, cum intellectibus quoque dividuntur [Gr., distant consideratione intellectus, simul dividuntur] et nomina: et omnes sancti Patres nostri confusionem non admittentes, separatas dicunt intellectu duas naturas ratione differentiae, non divisionis. Igitur aut ignota est illis etiam in hoc vera dogmatum agnitio, aut calumniantur sanctos Patres nostros, quod nullo modo dicant divisionem in duarum naturarum unitione dispensationis Christi. Et Nestorius quidem rebus dividit [Col. 0396B] naturas, dicens alterum Dei Verbum, et alterum eum qui est ex Virgine, in hominem specialiter, et in Deum specialiter. Catholica vero Ecclesia inconfuse confessa unitionem, intellectu solo dividit naturas indivise, unum eumdemque confessa Emmanuel etiam post unitionem. Porro injuriam spirantes in suis nasis, efferunt:


Gregorius episcopus legit:

Quis est insensatus intellectus vani scriptoris [pictoris], propter frivolum et turpe lucrum studentis quod studeri non potest? id est, corde credita et oris confessione prolata manibus pollutis formare.


Epiphanius diaconus legit.

[Col. 0396C] Apoplexia est hoc dicere vel sentire: neque enim viri prudentis est culpare inculpabiles. Nam quae est eorum sinistri sermonis excogitatio, haec deliramenta intelligendi in ecclesiae dicatis rebus? Si is qui pingit, propter turpe lucrum dicatur imaginari Dominum nostrum secundum quod homo perfectus factus est, et sanctos ejus: oportet illos etiam qui divina Evangelia scribunt, incusare, et eos qui crucem per colores exarant, stultos pictores appellare ac dicere quod propter turpe lucrum hoc faciant. Ergone et faber qui crucem facit, stultitiae fabricator nominabitur; et latomus mensam sanctam incidens et formans, stultitiae latomus est; et aurifex, et argentarius, et textor similiter? Itaque juxta illorum vesaniam discessit omnis disciplina et ars a Deo data [Col. 0396D] tam ad gloriam suam, quam ad statum vitae nostrae. Et quia venerunt in ignotantiae ac malignitatis superfluitatem, ex divina Scriptura et sanctis Patribus nostris audiant laudari sapientiam quae data est naturae nostrae per magnum datorem Deum qui nos condidit, et quidem Job de Deo asseverante: Quis dedit mulieribus texturae sapientiam? (Job. XXXVIII, sec. LXX.) Divina quoque Scriptura testatur Dominum dedisse sapientiam Beseleel in omnem fabrilem disciplinam, ita dicens: Ego vocavi ex nomine Beseleel filium Urii filii Or de tribu Juda: et implevi eum spiritu Dei, sapientia et intelligentia et scientia in omni opere, ad excogitandum quidquid fabre fier potest et auro et argento et aere, marmore et gemme [Col. 0397A] et diversitate lignorum. Dedique ei socium Eliab filium Achisamec de tribu Dan. Et in corde omnis eruditi posui sapientiam, ut faciant cuncta quae praecepi tibi (Exod. XXXI). Quibus consonans Gregorius, qui multus est in theologia, profatur (Greg. Naz. Orat. fun. in S Basil.): Et descendit spiritus Domini, et deduxit eos: et spiritus disciplinae replevit Beseleel principem fabrorum tabernaculi. Ergo qui disciplinas Dei, quae hominibus datae sunt, depravant [Gr., vituperant] et reprehendunt, divinitus reprobatorum haeresi connumerati et sunt et dicuntur, addentes, secundum quod scriptum, peccatum super peccatum (Isa. XXXI). Hi ergo qui germani et non nothi stolis amictae sponsae Christi, et maculam vel rugam non habentis, catholicae videlicet Ecclesiae [Col. 0397B] filii sunt, soli Deo rationabilia sacrificia et servitutes offerentes, per visibilem sensum intuentes venerabilem imaginem Christi, et proprie ac veraciter dominae nostrae sanctae Dei genitricis, sanctorumque angelorum et omnium sanctorum, sanctificantur, per recordationem horum mentem suam informant, et corde in unum Deum credunt ad justitiam, et ore confitentur ad salutem (Rom. X). Similiter et Evangelium audientes, auditorium sensum sanctificatione ac gratia replent, et corde intelligunt eorum quae scripta sunt narrationem. Deinde frustra inflati quid aiunt?


Gregorius episcopus legit:

Fecit enim iste talis imaginem, nominans eam Christum: et est nomen quod est Christus, Deus [Col. 0397C] et homo. Ergo et imago Dei et hominis. Itaque aut circumscripsit, secundum quod visum est vanitati suae, incircumscriptionem deitatis circumscriptione creatae carnis; aut confudit inconfusibilem unitionem illam, confusionis iniquitatem incurrens; duas blasphemias ex hoc deitati applicans per circumscriptionem et confusionem. Eisdem ergo et is qui adoravit, blasphemiis submittitur: et vae utrisque consimile, quia cum Ario et Dioscoro et Eutyche atque cum Acephalorum haeresi erraverunt.


Epiphanius diaconus legit:

Non est pictorum adinventio imaginum factura, sed catholicae Ecclesiae approbabilis legislatio et traditio: [Col. 0397D] atque antiquitati congruens reverentia secundum divinum Basilium (De Spiritu sancto ad Amphil. cap. 29). Testimonium perhibet ipsa rerum antiquitas et spiritu inductorum patrum nostrorum doctrina, quia videntes has in venerabilibus templis, libenter susceperunt: et ipsi venerabilia templa dedicantes, has pingere studuerunt; in quibus Deo accepta vota sua et incruenta sacrificia Domino cunctorum Deo obtulerunt. Igitur eorum est ingenium et traditio, et non pictoris; nam pictoris sola ars est: dispositio manifestum est quod sit sanctorum patrum qui dedicaverunt. Nomen autem quo Christus dicitur, indicium est deitatis et humanitatis, duarum videlicet perfectarum Salvatoris naturarum. [Col. 0398A] Et secundum naturam qua visus est, imaginem ejus Christiani pingere sunt edocti, et non secundum quam invisibilis erat: ipsa enim incircumscripta est. Deum quippe nemo vidit unquam, ex Evangelio (Joan. I) audivimus. Humana ergo natura Christo depicto, scilicet juxta quod veritas demonstravit, secundum nomen tantum Christiani confitentur communicare imaginem ei quod principale est, et non secundum substantiam. Ipsi autem stolidi effecti indifferentem dicunt esse imaginem et principale, atque in aliis substantiis esse ipsam substantiam [Gr., in aliis et aliis substantiis esse eamdem substantiam] judicant. Et quis eorum non derideat indisciplinationem, imo lugeat impietatem? In reprobum quippe sensum conversi loquuntur quae non conveniunt, [Col. 0398B] confusionis causam [crimen] susurrantes habere per venerabilium imaginum effectum Ecclesiam, et applicare eam divinitati circumscriptionis speciem asserentes: deindeque iniquitatem super iniquitatem apponentes, vae transmittunt. Sed convertetur dolor eorum in caput ipsorum. Si enim qui maledicit antiquo Israel, maledictus est; qui benedicit, benedictus est (Num. XXIV): quanto magis qui novo Israel, qui intelligibiliter videt Deum, id est, Dei Ecclesiae maledicit, est maledictione repletus? Quis autem eos non exsecrabitur, cum Ario et Dioscoro et Eutyche dicentes, atque cum Acephalorum haeresi illam errare, ipsis hos habentibus praeceptores et tutores suae ipsius nova eligentis haereseos? In subsequentibus enim Eusebius Pamphili ab eis in testimonium ducitur, [Col. 0398C] qui ab omni Ecclesia catholica noscitur patronus esse Arii haereseos, quemadmodum in omnibus conscriptis suis expositionibusque continetur; secundum adorabile Deum Verbum dicens et ministrum Patris et secunda dignitatis habentem, ab homousii differens majestate, et commutationem [Gr., sententiae consubstantialitatis repugnans, et comm.] sanctae carnis Domini in divinitatis naturam; ac per hoc confusionem dogmatizans, nec iconam recipit, sed neque omnis Arianorum scelerata collectio. Praedicant enim sine anima rationali hominem factum fuisse Dominum nostrum, et pro anima divinitatem habere, ut passionem in eam efferant, sicuti testatur Gregorius deiloquus (Gregor. Nazianz. in epist. 2 ad Cledonium): et utpote deitatem passam fatentes, non [Col. 0398D] admittunt imaginem. Similiter et Severus confusibilis minime suscepit imaginem Christi Dei nostri in Ecclesia, sicut plurimi historici narrant. Quomodo ergo Arium et Dioscorum ac Eutychetem, Acephalorum scilicet haeresim secutam fuisse catholicam Ecclesiam asserant, quae suscepit imaginales historias, mirandum est: dum magna eructent, et quasdam blasphemas ratiunculas ex lingua sua quae sine porta est, in aerem fundant, et non aliud. Audiant ergo veraciter: Superior circumscriptione est, quemadmodum diximus, divina natura: an potius humana [Gr., at vero humana] est circumscripta. Et nullus bene sentientium circumscriptam dicens humanam naturam, cum hac circumscribit eam quae incircumscripta [Col. 0399A] est. Etenim Dominus secundum quod homo perfectus erat, cum esset in Galilaea, non erat in Judaea, et hoc ipse affirmat dicens: Eamus in Judaeam iterum (Joan. XI). Et cum de Lazaro dissereret discipulis suis, ita dixit: Gaudeo propter vos, quia non eram ibi (Ibid.). Porro secundum quod Deus est, in omni loco dominationis suae praesto est, manens modis omnibus incircumscriptus. Quomodo ergo vaniloquiis quibusdam vanitate vocis perstrepentes, verbosantur infreni lingua dicentes: Circumscripsit pictor secundum quod visum est vanitati suae incircumscriptibile deitatis circumscriptione creatae carnis? Si circumscripta est reclinati et cunabulis involuti in praesepio natura [Gr., cum natura] humanitatis natura divinitatis ejus, simul circumscripta est etiam in depicta [Col. 0399B] imagine humanitatis ejus incircumscripta deitas ejus: similiter et in cruce si circumscripta est natura [cum nat.] humanitatis natura deitatis ejus, simul circumscripta est et in depicta imagine humanitatis ejus incircumscripta deitas ejus. Si vero illa non est factus [Gr., facta non sunt], nec hoc utique. Utique cognovissent deiferi Dionysii dictum in sermone de hierarchia ita perhibentis (cap. 2): Neque enim certa [Gr., exacta] similitudo est causalibus et causis; sed habent quidem causalia causarum convenientes imagines: ipsae autem causae causalibus supereminent et superstabilitae sunt, secundum principii sui rationem. Itaque ostensum est etiam his qui pauca intelligere possunt, quod vanam vocum quamdam novitatem introducere tenet resarcinatus [Col. 0399C] eorum sermo, contra Ecclesiam, et non contra pictorem agones apponens. Porro impudentiam continuantes, temere dicunt:


Gregorius episcopus legit:

Damnandi autem ab his qui bene sentiunt, eo quod incomprehensibilem et incircumscriptam divinam Christi naturam pingere conentur, profecto ad aliam confugient malae machinationis defensionem, quia solius carnis illius quam vidimus et palpavimus, et eum qua conversati sumus, iconam depingimus; quod est impium et Nestoriani pessimi sensus inventio.


Epiphanius diaconus legit:

Adhuc eisdem continuantur artificiis falsi assertores [Col. 0399D] circa veritatem, ad impudentem contradictionem conversi. Verum convenientia sibi dicentes, incidunt in laqueum blasphemiae; et amentiae continuantes verba, id est incomprehensibilem et incircumscriptam divinam Christi naturam, accusant Christianos, dicentes hanc eos circumscribere. Deinde artificiose loquentes, eorum assumendo personam, falso pronuntiant, quia solius carnis illius quam vidimus et palpavimus, et cum qua conversati sumus, iconam depingimus: ut quasi ex hoc iterum in Nestorii blasphemiam Ecclesiam inducant. Unde et inferunt: Quod est impium, et Nestoriani pessimi sensus inventio. Ergo veritatem audiant. Christiani unum Emmanuel scientes Christum Dominum, ipsum depingunt [Col. 0400A] secundum quod Verbum caro factum est; et multiplices garrulitates a se procul repellunt, simplici corde omnia quae tradita sunt in Ecclesia suscipientes; et intuentes picturas, nihil aliud intelligunt, nisi quae signantur in ipsis. Etenim cum viderint in pictura parientem Virginem et angelos supra stantes cum pastoribus, recogitant Deum humanatum nasci propter salutem nostram; et confitentur dicentes: Is qui sine carne erat, caro factus est, Verbum incrassatum est, increatus creatus, impalpabilis, palpatus est: atque unum eumdemque confitentur perfectum in deitate et perfectum in humanitate, Deum veraciter et hominem veraciter. Praeterea dictum est retro de scelesta Nestorii haeresi, quia imaginum effigies in nullo cum ea concordant; et sufficienter dictum [Col. 0400B] est. Quod si oportuerit, et iterum dicetur. Putantes autem in se quid intelligere, aiunt:


Gregorius episcopus legit:

Tractandum est enim in hoc, quia si secundum orthodoxos Patres simul caro, simul Dei Verbi caro, nunquam partitionis sensum suscipiens, sed tota ex toto a divina natura suscepta et integre deificata est, quomodo scindetur, vel separatim statuetur ab his qui impie hoc agere conantur? Similiter autem et super ejus habetur anima. Assumente quippe Filii deitate in propria persona carnis naturam, anima mediatrix effecta est inter deitatem et carnis crassitudinem; et sicut simul caro, simul Dei verbi caro est: ita simul anima, simul Dei Verbi anima est: et utraque simul, deificata scilicet [Col. 0400C] anima, sicut et corpore, et ab his indivisa deitate manente etiam in ipsa disjunctione animae a corpore in voluntaria passione. Ubi enim anima Christi, ibi et deitas: et ubi corpus Christi, ibi et deitas.


Epiphanius diaconus legit:

Quando aliquem tacturi sunt nequaquam sermonem subversores catholicae Ecclesiae [Gr., qui avertunt se a catholica Ecclesia], assumunt aliqua quae omnes profitentur: ut per sensum bonum qui in his esse cernitur, nec de reliquis incredibiles [id est fide minus digni] judicentur. Pauca enim quaedam bene pronuntiantes, et quodammodo glareis margaritas commiscentes, atque ad vomitum proprium repedantes, [Col. 0400D] aiunt scindi et separatim statui unum Christum ab his qui recipiunt venerabiles imagineas picturas. Et vituperabiliter effantur, nunquam partitionis sensum fuisse receptum. Liquet ergo quod ignorentur ab eis Patrum voces. Studiose [Gr., cogitatione] quippe omnes separationem duarum naturarum expressius praedicant, sed non rebus, ut superius dictum est, sicuti blaspheme Nestorius dicere ausus est. Nulla autem est procul dubio ratio dissensionis vel separationis, aut alicujus divisionis, vel rursus essentiae confusionis, quemadmodum crebro falso concionati sunt, pro eo quod pingitur Dominus secundum id quod homo fuit perfectus. Aliud est enim imago, et aliud principale: et proprietates [Col. 0401A] principalis nullatenus quis eorum qui sanum sapiunt, in imagine quaerit. In imagine quippe nil aliud vera ratio novit, quam secundum nomen communicare illi cujus est imago, et non secundum substantiam, juxta quod crebro jam diximus coacti ex ipsis [ipsorum] disputationibus. Inopiam enim passi aliquid dicendi contra catholicam Ecclesiam, eadem de eisdem effantur, vana fauce loquentes, et exercitium [Gr., vaniloquentiam] audientibus facientes. Propter quod et ridendi apud omnes monstrantur, aliquando partitionem, aliquando vero confusionem dicentes, paratissimam linguam habentes ad subsequendum [Gr., ad verbis peccandum] unde et dicunt:


Gregorius episcopus legit:

[Col. 0401B] Si igitur in passione inseparabilis mansit ab his divinitas, quomodo insensati et cuncta irrationabilitate repleti, dividunt carnem quae cum divinitate connexa et deificata est, et quasi puri hominis imaginem pingere tentant? Nam et in isto in aliud iniquitatis barathrum incidunt, separantes carnem a divinitate, et privatae subsistentiae illam asseverantes, et aliam personam carni tribuentes, quam et imaginare [id est imaginibus exprimere] fatentur: ex hoc ostendentes quartae personae additamentum in Trinitate: super haec et assumptionem, quae divinitus est suscepta, atheoton depingentes [Gr., et quod ex assumptione deificatum est, atheoton, id est non deificatum depingentes]. Colligitur ergo ab his qui Christi imaginem pingendam [Col. 0401C] [Gr., pingi] existimant, aut divinitatem circumscriptam et carne confusam, aut corpus Christi atheoton et divisum, ac personam privatae subsistentiae super carnem [in carne] dari: similes in hoc effecti Nestorianorum impugnationi quae in Deum est. In talem blasphemiam atque impietatem incurrentes confundantur et revereantur, et cessent qui patrant, et desiderant, et colunt imaginem, quae fallaciter ab eis facta et dicta est Christi. Cesset etiam a nobis ex aequo et Nestorii partitio, atque Arii, Dioscori et Eutychetis, et Severi confusio, quae sunt immensa mala [Gr., e diametro pugnantia mala], et impietate comparia.


Epiphanius diaconus legit:
[Col. 0401D]

Nequaquam per unam viam gradiuntur Christianos calumniantis haereseos propugnatores, quemadmodum moris est orthodoxis, qui de divinis dogmatibus disputantes, regiam viam tantum retinent, et hac vel illac nullo pacto declinant. Sed evertentes vias Domini, contrarias opiniones apud se colligunt: et in suo sensu abundantes, sapientes per omnia esse putantur. Sed audiant ab Isaia, qui fiducialiter dicit: Vae qui sapientes estis in oculis vestris, et coram vobismetipsis prudentes (Isa. V). Etenim quae nunquam ab orthodoxis Christianis dicta sunt, quasi praedicata per illos assumunt; et seductorios syllogismos contexentes sophistice arguunt: et colligitur ab eis injuria [Col. 0402A] et maledictio, quin potius et impietas. Quae enim Diodorus atque Theodorus Mopsuestiae, ac Nestorius et Eutyches et Dioscorus et Severus assumpsere contra veritatem rabiem eructantes, ipsi catholicae Ecclesiae tribuunt: et malo malum commiscentes applicant [addunt], hanc impiis istis haereticis conspergi perhibentes [cum imp. i. h. sentire per.], et stoliditate et inutilitate verba referta possidentes, et sicut caupones miscent vinum aqua, id est verum sermonem cum perverso, et temperant fel amaritudinis. Haeresis enim Dioscori et Eutychetis contraria est Nestorio, quemadmodum jam diximus: atque contrarias haereses in una opinione atque professione esse possibile non est: quemadmodum album et nigrum, vel calidum et frigidum impossibile [Col. 0402B] est videri in uno subjecto, in uno eodemque tempore. Neque enim in nive inventum est aliquando calidum, neque in igne frigidum. Porro amentiae ipsorum inutilitatem manifestiorem dicemus. Imaginem enim et principale idipsum dicunt veloces erga calumniam: et idcirco in confusiones et partitiones inducunt eos qui depingunt evangelicam relationem. Eutychianorum enim, id est eorum qui praedicant unam naturam secundum subsistentiam in unitione Christi, ac per hoc dogmatizant confusionem, veritatis transmutatio nihil aliud in illis est, nisi quod subsistentiam et naturam idipsum definiunt: quod aliud esse atque aliud alumni catholicae norunt Ecclesiae. Subsistentiam enim dicimus substantiam quamdam cum proprietatibus, ab eo quod est hyphestanae [Col. 0402C] [Gr., hyphestanae, id est subsistere]. Porro autem naturam fatemur rem per se subsistentem [Gr., existentem], non indigentem alio ad sui stabilitatem [constitutionem], ab eo quod est pephycenae. Hoc praeterea modo et isti imaginem Christi et ipsum Christum nihil distare per substantiam dicunt. Nam si differentiam nossent, nequaquam has vocum novitates portentose praetenderent. Omnibus enim evidens est, quia aliud est imago, et aliud primitivum: hoc quidem animatum, illud autem inanimatum est. Et quoniam verbosati sunt, in imagine circumscribi pariter divinam naturam, excidentes a recta ratione, traditi sunt in reprobum sensum. Petrus enim et Paulus depicti videntur, sed eorum animae in imaginibus non adsunt: quandoquidem nec ipso corpore [Col. 0402D] Petri praesente, animam ejus aliquis videt. Cum ergo ipsa non aspiciatur, quis eorum qui veritatem sectantur, dicit, quia separata est caro Petri ab anima ejus, nisi forte per intelligentiam tantum? Quanto magis incircumscripta natura Dei Verbi a circumscripta carne quae ab eo assumpta? Neque enim quando fatigatus est ex itinere, et a muliere Samaritana bibere quaerebat, et a Judaeis lapidabatur, deitatis natura fatigabatur, vel lapidibus submittebatur: absit blasphemia. Has ego multiplices conglobationes, volens imaginales picturas respuere, multum susurrans vanitas Christianos calumniantium incontinenti lingua induxit; et alia quaedam subinferens, atque iniquitatem super iniquitates congerens, quartae [Col. 0403A] personae additamentum in sancta Trinitate stolide locuta est. At nos qui in catholica Ecclesia utpote proprii filii nati sumus, omnia quae sunt dispensationis Domini nostri Jesu Christi suscipientes, atque Arium et Nestorium, Apollinarium quoque et hujus discipulos Eutychetem et Dioscorum abominantes, venerabiles imagines suscipimus, imagines tantum et nihil aliud eas cientes, secundum quod principalis tantummodo nomen habent et non substantiam. Cancri autem more oblique gradientes, ad aliam blasphemiae ducuntur viam, dicentes:


Gregorius episcopus legit:

Laetentur et exsultent, et fiducialiter agant hi qui veram Christi imaginem sincerissima anima [Col. 0403B] faciunt et desiderant, et colunt, et in salutem animae et corporis offerunt: quam ipse sacratissimus immolator et Deus noster, ex nobis ex toto massam assumens, secundum tempus propriae passionis in typum et rememorationem evidentissimam tradidit ministris suis. Sese namque voluntarie traditurus memorabili et vivificae morti suae, acceptum panem benedixit, et gratias agens fregit, et dans dixit: Accipite et comedite in remissionem peccatorum; Hoc est corpus meum (Matth. XXVI). Similiter et calicem tradens dixit: Hic est sanguis meus: hoc facite in meam commemorationem (Marc. XIV, Luc. XXII). Veluti nulla alia specie ab eo electa sub coelo, vel forma [figura] imaginari ejus incarnationem valente. Vide ergo quod [Col. 0403C] imago vivifici corporis ejus pretiose ac honorabiliter facta sit [Gr., En ergo imago vivif. cor. quae pret. ac hon. fit] Quid enim argumentatus est in hoc sapientissimus Deus? Nonne ut ostenderet et exprimeret evidenter nobis hominibus mysterium quod operatus est per dispensationem suam? quia sicut id quod ex nobis suscepit, materia sola est humanae substantiae per omnia perfectae, non figurantis proprie subsistentem personam, ut non additamentum personae divinitati intercidat: ita et imaginem materiam praecipuam, id est, panis substantiam praecepit offerri, non figurantem hominis formam, ne idololatria subintroducatur. Sicut ergo corpus Christi quod secundum naturam, sanctum est, utpote divinitus sanctificatum [Gr., [Col. 0403D] utpote deificatum]; ita manifestum est, quod adoptione, id est, ipsa imago ejus sancta est, utpote per quamdam sanctificationem gratiae sanctificata [Gr., deificata]. Hoc enim et mercatus est [industrie gessit], ut diximus, Dominus Jesus, ut sicut carnem quam suscepit, propria secundum naturam sanctificatione ex ipsa unitione deificavit; similiter et eucharistiae panem, non ut falsam [ut non f.] imaginem naturalis carnis, per sancti Spiritus adventum sanctificandum, divinum corpus fieri voluit mediante sacerdote, qui oblationem de communi separans, ad sanctificationem pertingere facit. Itaque Christi caro secundum naturam animata et intelligibilis, uncta est Spiritu sancto in divinitatem [Col. 0404A] [mente praedita, uncta est per Spiritum sanctum divinitate]. Similiter et divinitus tradita imago carnis ejus, divinus videlicet panis repletus est Spiritu sancto cum calice vitam ferentis sanguinis lateris ejus. Haec ergo demonstrata est vera imago dispensationis quae in carne facta est, scilicet Christi Dei nostri, quemadmodum supra dictum est; quam ipse nobis verus naturae vivificator et fictor voce propria tradidit.


Epiphanius diaconus legit:

Patet, qualiter omnis sermo propositus, quando semel a veritate aversus est, in multas et periculosas pravitates a consequentia seductoria proferatur: quippe quod et isti praeceptores novitatis perpessi [Col. 0404B] sunt. Aversi enim a veritate propter imaginum factionem, etiam in alteram extremam apoplexiae insaniam delapsi sunt. Etenim quasi ex Delphico tripode obliqua haec et perniciosa dogmata oraculo consecuti sunt [vaticinati sunt]. Sed audiant a proverbiali verbo: Laqueus fortis viro labia sua, et capitur proprii verbis oris (Prov. VI). Ligna enim et fenum et stipulam apposuerunt, quorum finis in combustionem. Nullus enim aliquando tubarum Spiritus, sanctorum videlicet apostolorum, aut illustrium Patrum nostrorum, incruentum sacrificium nostrum quod in commemorationem Christi Dei nostri ac omnis dispensationis ejus efficitur, dixit imaginem corporis ejus. Neque enim acceperunt a Domino sic dicere vel confiteri, sed audiunt evangelice dicentem [Col. 0404C] eum: Nisi manducaveritis carnem Filii hominis, et biberitis ejus sanguinem, non intrabitis in regnum coelorum (Joan. IV). Et: Qui manducat meam carnem et bibit sanguinem meum, in me manet, et ego in eo (ibid.). Et: Accepto pane, gratias agens, fregit, et dedit discipulis suis, et ait: Accipite et comedite; hoc est corpus meum. Et, accipiens calicem, gratias egit, et dedit illis dicens: Bibite ex hoc omnes: hic est enim sanguis meus novi testamenti, qui pro multis effundetur in remissionem peccatorum (Matth. XXVI, Marc. XXIV, Luc. XXII). Et non dixit, accipite et comedite imaginem corporis mei. Sed et Paulus divinus apostolus ex divinis Domini vocibus hauriens, ait: Ego accepi a Domino quod et tradidi vobis, quoniam in qua nocte tradebatur, accepit panem, et gratias agens, fregit et dixit: [Col. 0404D] Accipite et comedite; Hoc est corpus meum quod pro vobis frangitur: hoc facite in meam commemorationem. Similiter et calicem postquam coenavit, dicens: Hic calix novum testamentum est in meo sanguine: hoc facite, quotiescunque biberitis, in meam commemorationem. Quotiescunque enim manducabitis panem hunc, et calicem hunc bibetis, mortem Domini annuntiabitis, donec veniat. (I Cor. XI.) Ergo liquido demonstratum est, quod nusquam Dominus vel apostoli, aut Patres imaginem dixerunt sacrificium sine sanguine, quod per sacerdotem offertur, sed ipsum corpus et ipsum sanguinem. Et ante sanctificationis quidem celebrationem, typos quibusdam [Gr, Consummationem, antitypa quibusdam] sanctorum Patrum [Col. 0405A] haec pie visum est nominare: quorum est Eustathius propugnator orthodoxae fidei et arianae destructor vesaniae, et Basilius ejusdem infelicis superstitionis depositor, qui omne quod sub sole est, planam rectorum dogmatum basim edocuit. Ex uno enim eodemque spiritu disputantes, unus quidem eorum interpretans Salomoniacum dictum, quod in Proverbiis legitur: Comedite panem meum, et bibite vinum quod miscui vobis (Prov. IX); haec dicit: Per panem et vinum, typos corporalium Christi praedicat membrorum. Alter vero ex eodem fonte hauriens, ut noverunt omnes sacerdotii mystici cultores, in oratione divinae oblationis ita dicit: Confidentes appropinquamus sancto altari, et proponentes typos sancti corporis et sanguinis Christi tui, te deprecamur, [Col. 0405B] et te rogamus: et quod deinceps infertur, certiorem Patris hujus perfecit intellectum, qualiter antequam sanctificata fuerint, [a 1Kb] vocata sint typi: post sanctificationem autem corpus proprie ac sanguis Christi dicuntur, sunt, et creduntur. Ipsi vero viri fortes volentes venerabilium imaginum demoliri visionem, aliam imaginem introduxerunt, quae non est imago, sed corpus et sanguis: porro fatigatione [Gr., improbitate] et astutia depressi, sophismate pravo semet offendentes, [Gr., decipientes] adoptione nominaverunt fieri hanc divinam oblationem: [Gr., add. et quemadmodum hoc dicere aperta insania est, sic et imaginem asserere corpus, etc.] et corpus et sanguinem Domini, aequali quodammodo appropinquat amentiae, et ampliorem indisciplinationis [Col. 0405C] [Gr., indisciplinatione] habet impietatem. Deinde dimisso mendacio tangunt pauxillum quid veritatem, divinum corpus dicentes fieri: et, si imago corporis est, non potest esse hoc divinum corpus. Ergo hinc inde circumductis, invalida omnino manent ea quae ab illis susurrata sunt. Sicut enim oculus turbatus non recte videt, ita et ipsi nequam confusione cogitationum sensum suum turbantes et turbulentum reddentes, idipsum patiuntur quod insanientes, alia scilicet pro aliis phantastice passi [Gr., phantastice judicantes]: aliquando quidem imaginem dicentes sancti corporis Christi intelligibile [Gr., sacrum] sacrificium nostrum, aliquando vero positione corpus. Porro haec passi sunt, quemadmodum supra diximus, imaginalium formationum vultum [aspectum] [Col. 0405D] ab Ecclesia volentes exterminare, gaudentes super eversione ecclesiasticarum traditionum.



TOMUS QUARTUS.


Epiphanius diaconus legit:

Iterum insistentes iisdem oblocutionibus, movent linguas suas, has ad injuriam acuentes sanctae Dei Ecclesiae; etenim aiunt:


Gregorius episcopus legit:

Mendacis autem cognominationis malum imaginum nomen neque ex traditione Christi vel apostolorum [Col. 0406A] aut Patrum esse habet, neque orationem sacram sanctificantem illud, ut ex hoc ad sanctitatem ex eo quod commune est transferatur: sed manet commune et inhonoratum, sicuti patravit hoc pictor.


Epiphanius diaconus legit:

Linguam habentes magniloquam, adjectionibus malum absque timore Dei amplificant; et temerario corde ac potentatu inania, meditantes mendacis cognominis et mali nominis imagines quae sub nomine Christi factae sunt, pronuntiaverunt. Et si hoc de regum imaginibus dicere auderent, morte vindictam forsitan pertulissent. Patientur autem hanc et percipient utique, quando et verborum et actuum retributio fiet. Praeterea cum multis quae nobis sine [Col. 0406B] scripto tradita sunt, etiam imaginum factio in ecclesia ab apostolorum praedicatione dilatata est. Indicat autem hoc et historia de haemorrhoissa, quae ex diversis historiis testimonium habet, et secundum quod sanctum Evangelium refert, sanitatem adepta est: quia haec statuam erexit Domini, et se tangentem fimbriam statuae posuit (Matth. IX, Marc. V, Luc VIII). Inter illam autem et Christi imaginem herba quaedam oriebatur, appropinquans pedi statuae, omnis languoris remedium. Porro has etiam in scripturis Christianos versari [operatas], sanctorum Patrum nostrorum plurimi tradiderunt. [b 1Kb] Basilius Magnus, cujus doctrina per omnes terminos resonat, in diversis sermonibus suis mentionem earum facit: et Gregorius ipsius et carne et spiritu frater, Nyssaeorum [Col. 0406C] praesul, in sermone de Abraham: et Gregorius cognomento deiloquus in scriptis a se carminibus; in quibus sermo refertur, qui est inscriptus de Virtute: Joannes etiam qui os auro pretiosius possidet, in epitaphio sermone suo, quem in Meletium habuit episcopum Antiochiae; et in sermone suo qui etiam supra scribitur, quia Vetoris et Novi Testamenti unus est legislator: Cyrillus depositor Nestorii epistola sua [Gr., ep. sua prima] ad Acacium episcopum Scythopoleos, Sophronius [Anastasius, Antiochenus patr.] Maximus. Sed quid nominatim horum memoriam facimus, cum omnes sancti Patres nostri imaginum facturam susceperint? At hi mendaciter asserunt perhibentes quod Patrum non sit traditio, etiam, satis congrue: si Evangelium legendum minime tradiderunt, [Col. 0406D] nec imagines figurandas; at si hoc, et illud. Sequitur enim titulationis vel picturae formatio evangelicam relationem, et haec picturalem narrationem: et utraeque bonae et honorabiles. Quae enim indicativa sunt invicem, indubitanter etiam alterum alterius habet intelligentias. Si enim dixerimus, sol super terram est, utique dies est: et si dixerimus, quia dies est, utique sol super terram est. Ita et si viderimus in imagine evangelizantem angelum Virgini, utique in commemorationem habemus venire evangelicae narrationis: Quia missus est angelus [Col. 0407A] Gabriel a Deo ad Virginem: et ingressus ad eam dixit: Ave, gratia plena, Dominus tecum; benedicta tu inter mulieres (Luc. I). Ergo ex Evangelio audivimus gestum mysterium per angelum ad Virginem, et commonemur: et in imaginem intuentes similiter quod gestum est, manifestius intelligimus. Porro et in aliam rursus indisciplinationis viam conversi sunt, dicentes:


Gregorius episcopus legit:

Neque orationem sacram sanctificantem illud, ut ex hoc ad sanctificationem ab eo quod commune est, transferatur: sed manet commune ac inhonorandum, quemadmodum hoc pictor effecit.


Epiphanius diaconus legit:

[Col. 0407B] Et quod verum est audiant. Multa quae in nobis sacrata sunt, orationem sacram non recipiunt, cum inde et ex ipso nomine plena sint sanctitudine simul et gratia. Et propterea haec ut revera veneranda honoramus et salutamus, ipse enim typus vivificae crucis absque oratione sacra effectus, penes nos colitur, et contenti sumus figura ejus ad suscipiendam sanctificationem. Et per adorationem quae facta est a nobis in eum, et per notam in fronte expressam, atque per signaculum quod in aere per digitum fit, abigere [insequi] daemones speramus. Similiter et in imagine per nominis annotationem ad primitivi honorem reducimur: et salutantes ac honorabiliter adorantes, percipimus sanctificationem. Nam et sacra [Col. 0407C] diversa vasa habentes, haec salutamus atque amplectimur, et sanctitatem quamdam percipere ab eis speramus. Itaque aut crucem et sacra vasa stulte dicturi sunt communia et inhonoranda, sicuti fecit ea faber et pictor et textor, eo quod non habeant orationem sacram sanctificantem illa: aut certe et venerabiles imagines tanquam sacras et sanctas et honorandas admittent. Caeterum volentes et alia zizaniis immista plantare semina, quasi ex spiritu pythonico etiam adhuc effantur.


Gregorius episcopus legit.

Si vero quidam eorum qui in tali errore detinentur, dixerint, recte quidem a nobis et pie dici ea quae in subversionem imaginis quae Christi dicitur, [Col. 0407D] asseruntur, propter inseparabiles et inconfusas duas naturas, quae in una subsistentia convenerunt: sed deficere nos a ratione, eo quod [Gr., dubitare eo q.] super immaculatae ac semper gloriosae, quae proprie Dei genitrix est, et prophetarum, apostolorum quoque et martyrum, cum sint puri homines, et non ex duabus naturis, divinitate scilicet et humanitate, in una subsistentia, instar unius Christi, ad fiendum imagines interdictionem facimus.


Epiphanius diaconus legit:

Nullus eorum qui in catholica Ecclesia enutriti sunt, intellexerit vel direxerit, quia recte ac pie judicaverunt super hac novitate: sed omnes summi [Col. 0408A] sacerdotes, et sacerdotes tam Orientis et Occidentis, quam Arcti et Mesembriae, anathemati destinaverunt eos qui ita senserunt. Verum modicam partem harum dioeceseon seduxerunt, et a toto Ecclesiae corpore reciderunt, aut contemnentes Domini vocem dicentem: Qui enim unum ex minimis meis istis scandalizaverit, expedit ei ut suspendatur mola asinaria circa collum ejus, et demergatur in mare (Matth. XVIII). Et ipsum non reverentes, utpote adversus imaginem ejus rabiem exercentes, nec sanctos ejus erubescunt: sed et adversus ipsos commoverunt linguas, ita dicentes:


Gregorius episcopus legit:

Deficere nos a ratione, eo quod super immaculatae et semper gloriosae, quae proprie Dei genitrix [Col. 0408B] est, et prophetarum, apostolorum quoque ac martyrum, cum sint puri homines, et non ex duabus naturis, divinitate scilicet et humanitate: et quia oportet ad istos dicere, quod primo destructo, nec his sit opus.


Epiphanius diaconus legit:

Neque primum evangelice aut apostolice, aut scripturaliter, aut paterne, aut argumentose, et, ut absolute dicamus, aut pie destructionem fecerunt, sed ex proprio ventre pronuntiantes, catholicae Ecclesiae Dei restiterunt; neque de propositis intemeratae dominae nostrae genitricis Dei imaginibus aut sanctorum est illis verax vel pius sermo resistendi: quemadmodum jam, dante Deo verbum, demonstravimus. [Col. 0408C] Prius enim diximus, ex sanctis Patribus haurientes, quia imaginis honor ad principale transit; et quia qui intuetur imaginem regis, intuetur in ea regem. Qui ergo adorat imaginem, in ea adorat regem: illius enim forma et species est imago [Gr., in imagine]: et sicut qui injuriam infert regis imagini, poenam jure perpetitur, tanquam qui ipsi causae, videlicet regi, inhonorantiam intulit, quanquam imago nihil aliud sit quam lignum et colores cerae immisti et temperati: ita et hoc modo qui figuram cujuslibet inhonorat, in idipsum cujus imago est, refert injuriam. Sed et ipsa natura rerum docet, quia dum imago inhonoratur, utique principale inhonoratur. Hoc omnes homines sciunt, ipsosque cognoscunt adversus Patres insurgere, et catholicae [Col. 0408D] Ecclesiae traditioni resistere, atque naturam rerum non sequi. Iterum autem refertam mendacio habentes linguam, opinantur offendere [fraudare] veritatem, dicentes:


Gregorius episcopus legit:

Verumtamen dicamus ea quae sunt eorum destructionis. Quoniam quidem nostra catholica Christianorum Ecclesia media inter Judaismum et paganismum existens, neutrorum solemnes caeremonias habet, sed nova pietatis et mystici sacrificii divinitus traditi semita incedit, Judaismi quidem sacrificia sanguinolenta et holocausta non admittens, paganismi autem praeter sacrificia omnem [Col. 0409A] idolorum factionem, et idolorum cultum abominans, qui auctor et inventor abominabilis hujus artis factus est: spem enim resurrectionis non habens, dignum ludibrium sibi adinvenit, ut non praesentem quasi praesentem per derisionem exhibeat. Si ergo nil extraneorum est in ea, merito ut alienum etiam hoc, et daemonici sensus virorum adinventio, avertatur a Christi Ecclesia.


Epiphanius diaconus [et cubuclesius] legit:

Immensurabilis ac frivolae dictionis eorum littera plenissime deliramentis procurata, importunum quiddam et nimis risu dignum existit. In posterioribus [Gr., antecedentibus] enim in praecipitia et fauces [barathra] per ratiunculas suas inducti sunt: nunc [Col. 0409B] autem in profundum inferni se intulerant, mediam inter Judaismum et paganismum pronuntiantes esse Christianorum Ecclesiam. Deinde iterum intra se cadentes dicunt [sibi non constantes dicunt], neutrorum solemnes caeremonias habere. Igitur aut ibi mentiuntur, aut hic veritatem non dicunt. Sed ut verius dicatur, sibimet mentiuntur. Mendacium enim non modo veritati contradicit, sed et sibi, ut sacer psalmista inquit David. Mentita est enim, ait, iniquitas sibi (Psal. XXVI). Basilius ergo Caesariensium praesul, cujus in omnem terram exivit sonus, in ipso prooemio sermonis sui contra Sabellianos scripti sic ait: Impugnat Judaismus paganismum, uterque vero Christianismum. Ipsi autem qui putantur [sibi videntur] super Patres esse sapientes, mediam [Col. 0409C] perhibuerunt esse Christianorum fidem inter hos duos adversarios. Judaismus quidem inopiam divinitatis, at vero paganismus multitudinem deorum induxit. Gregorius enim qui a theologia cognominatur, utriusque abjectionem faciens, ita dicit (Orat. in Christi nat.): Dei autem cum dixero, Patris aio et Filii et Spiritus sancti: neque supra haec deitate excedente, ut non vulgus deorum introducamus, neque intra haec definita: ne divinitatis inopia judicemur [damnemur], aut propter monarchiam judaizantes, vel propter deorum copiam paganizantes; malum enim in utroque simile, licet in contrariis inveniatur. Et quae Veteris quidem sunt Testamenti, quod tenuit Israeliticus populus, Dei traditio erat: paganorum autem, daemonum. Ergo et hic cum [Col. 0409D] divinitus traditis praeceptis daemonica connumeraverunt et commiscuerunt, imaginem Domini idolum pronuntiantes, daemonum imaginibus consimilem. Calumniantur ergo et Abel et Noe et Abraham sacrificiorum causa, quae ab ipsis per animalia sunt oblata, et Moysem, et Samuel, et David, et reliquos patriarchas; quia et ipsi extranea et pagana sacrificia Deo sacrificabant: quanquam Scriptura testimonium eorum perhibeat sacrificio, dicens: Odoratus est Dominus in odorem suavitatis (Gen. VIII). Utinam cognovissent veritatem, quia quae Deo dicantur, accepta sunt apud Deum. Immolaverunt enim Domino Deo, scriptum est. Quae vero daemonibus, abominabilia et respuenda. Sacrificarunt enim daemoniis, et [Col. 0410A] non Deo, ait Scriptura (Deut. XXXII). A nobis ergo et per nos est malum atque hujus adversum, et non ex subjectis materiis. Idolum enim, ut ait Apostolus, quid est? et idolothytum quid est, nisi quod quae immolant gentes, daemoniis immolant, et non Deo? (I Cor. X.) Porro plurimum errantes, et injurias et mendacia fingentes, deliberant, et inferunt hujuscemodi.


Gregorius episcopus legit:

Quiescat ergo omne os obloquens iniqua et contumeliosa contra nostrum Deo acceptum consilium atque sententiam. Sancti enim qui Deo placuerunt, et ab ipso sunt dignitate sanctitatis honorati, vivunt semper Deo, licet hinc migraverint. Quos qui in mortua arte atque odibili, nunquam vivente, [Col. 0410B] sed ab adversariis paganis, vane reperta, pensat erigere, blasphemus ostenditur.


Epiphanius diaconus legit:

In his quae ab eis nunc dicta sunt extraneos et alienos se a Dei pace demonstrant; quam videlicet Dominus noster his qui germane ac sine dolo in illum credunt, dimisit dicens: Pacem meam do vobis, pacem meam relinquo vobis (Joan. XIV). Quomodo enim pax, si contra eorum consilium et sententiam catholica Ecclesia erigitur, confortata et certificata traditionibus suis? Qui enim divino zelo moventur, semper Patribus et traditioni ecclesiasticarum legum concordant: eum vero qui contrarie se habet, ut inimicum effugiunt. Hos ergo tanquam eos qui ex [Col. 0410C] toto corpore Ecclesiae sese reciderunt, non cessant veri adoratores, qui in spiritu et veritate Deo serviunt (Joan. IV), et imaginales picturas in relationem et commemorationem tantum habent, et has amplectuntur atque salutant, contra reprobum divinitus consilium eorum atque sententiam, thorace veritatis induti, pugione spiritus pungere. Sancti enim Patres qui a saeculo Deo placuerunt, ad nostram salutem atque utilitatem vitas suas conscriptas nobis dimittentes, etiam ea quae a se acta sunt, per picturae narrationem in catholica Ecclesia tradiderunt, in commemorationem animi nostri, et ad erectionem conversationis suae. Etenim sanctus Basilius in sermone suo super laude sanctorum quadraginta martyrum sic ait: Age itaque, in medium eos per commemorationem [Col. 0410D] adducentes, communem utilitatem ipsorum his qui praesentes sunt, constituamus, praemonstrantes omnibus velut in pictura virorum fortia facta. Nam et bellorum praeconia et verborum scriptores multoties et pictores designant, alii quidem sermone adornantes, alii vero tabulis [Gr., illi quidem s. ad hi vero t.] exarantes; multosque ad virilitatem erexerunt utrique. Quae namque sermo historiae per auditionem exhibet, haec pictura tacens per imitationem ostendit. Commiscentes autem praeconia sua versutia [versutiae], talia fantur:


Gregorius episcopus legit:

Quomodo autem et superlaudabilem Matrem [Col. 0411A] Domini, in qua obumbravit plenitudo divinitatis, per quam nobis illuxit lux inaccessibilis, excelsiorem coelis, et sanctiorem cherubim, in vili gentilis arte pingere audent? Aut iterum eos qui conregnaturi sunt Christo, consessoresque fieri [futuri ac judicaturi], ac judicare orbem terrarum, atque conformes fore [futuri] gloriae ipsius, quibus, ut sacra dicunt eloquia, dignus non erat mundus (Hebr. XI), non erubescunt gentili arte pingere? Nefas enim est Christianis, qui spem resurrectionis habent, daemonum cultricum gentium moribus uti, et sanctos, qui tali et tanta gloria resplendebunt, in ingloria et mortua materia injuriis cumulare. Nos enim ab alienis non suscipimus probationes fidei nostrae. Etenim daemoniis Deum praedicantibus [Col. 0411B] Jesum, increpabat eos, dedignatus a daemonibus testimonium habere (Marc. I, Luc. IV).


Epiphanius diaconus legit:

A laudibus inchoantes, volunt simpliciores subripere ad vanum sensum suum. Sed qui prudentiam serpentis habent et non versutiam, simplicitatemque columbae, norunt et sermonibus et laudibus intemeratam et immaculatam vere ac proprie Dei genitricem et sanctos honorare, et horum virtutes per historicos libros ad memoriam reducere, et rursus per imaginales titulationes nota facere certamina et fortitudines eorum, atque hos magnificare supremis honoribus, et scire illos secundum sacrum Apostolum dissolutos cum Christo esse (Philipp. I), et intercedere [Col. 0411C] pro nobis, et sinceram ac summam fidem et servitutem in spiritu et veritate soli Deo offerre, et non quibuscunque creaturis quae sub coelo sunt. Quid autem materiam sumentes ut turpem, contumeliis volunt afficere veritatem? quos oportebat potius quod pejus est fugere, et quod melius est sectari, et priscorum recordari sanctorum sacrificiorum, quae a Scriptura laudantur; quomodo Deo, modo vero daemonibus offerrentur: quanquam existens materia omni [Gr., quando Deo offerebantur, quando vero daemonibus; quanquam eadem existens materia, omni] erat contagio plena, et subjectum tantum aspicientes, calumniantur Ecclesiam gentilium figmentorum habere indicia. Sed non quia materia in diversis contrarietatibus rerum utilis exprobratur vel [Col. 0411D] turpis ostenditur, despicienda est ejus utilitas. Si enim studuerint taliter intelligere et accipere, polluentur [Gr., abibunt] omnia secundum ipsos quae Deo sunt dicata, sacra scilicet vestimenta, et vascula sacra. Etenim qui quae paganorum sunt sapiebant, ex auro et argento idola construebant, ac libamina ex vino libabant, et ex farina lagana militiae coeli offerebant hi qui ex Hebraeis idololatrae fiebant. Restat ergo eis incusare catholicam Ecclesiam, quia pagani per historicos libros deos suos daemones collaudabant; et nos non collaudemus sicut pagani neque Deum qui super omnia est, neque sanctos ejus, per historicos libros, quia ex alienis recipimus approbationes. O subversionem et amentiam! Cum [Col. 0412A] enim homines procul dubio simus sensibiles, rebus sensibilibus utimur ad cognitionem et commemorationem omnis divinae ac piae traditionis. Deinde ut adulteratores veritatis, subvertentes vias simul et intelligentias Domini, dicunt:


Gregorius episcopus legit:

Super hoc ergo examinato et pertractato edicto [Gr., dogmate] nostro, praebeamus et ex divinitus inspirata Scriptura, et ex probabilibus Patribus nostris manifesta testimonia conspirantis nobis, et roborantia hujuscemodi piam intentionem nostram; quibus non contradicat qui horum habet experimentum: qui autem ignorat, discat et retineat illa ut Dei; et secundum primam quidem rationem ex ejus voce divinitus dicta, quae ait: [Col. 0412B] Spiritus est Deus, et qui adorant eum, in spiritu et veritate oportet adorare (Joan. IV); et iterum: Nemo Deum vidit unquam (Joan. I); et: Neque vocem audistis, neque speciem ejus vidistis (Joan. V); et beatificante eos qui non viderunt eum, et crediderunt.


Epiphanius diaconus et cubuclesius legit:

Cum aliqui recta, secundum quod sibi videtur, dogmata conantur pervertere, nemo miretur, si Scripturae verbis utuntur. Nam et omnes haeresiarchae de divinitus inspirata Scriptura erroris sui colligunt occasiones, quae per Spiritum sanctum recte dicta sunt malignis sensibus suis adulterantes. Et hoc summa praenuntiavit apostolorum tuba, Petrus [Col. 0412C] videlicet dicens: Quae indocti et instabiles pervertunt secundum sua desideria (II Petr. III). Proprium est enim haereticis, secundum sua desideria pervertere divinorum et verorum scientiam dogmatum. Generaliter enim sanctis Patribus nostris, Dominus creavit me initium variarum suarum in opera sua (Prov. VIII), in dispensationem Christi secundum carnem factam assumentibus, Arius et Eunomius, et qui juxta ipsos sunt, in supernam et divinam generationem acceperunt, ac per hoc a recta scientia retro redierunt. Rursus autem Apollinarius evangelicam vocem male intelligens: Nemo ascendit in coelum, nisi qui de coelo descendit Filius hominis (Joan III): ad pravitatem conversus est, dicens, cum carne illa descendisse Deum Verbum, quam habens in [Col. 0412D] coelis erat, aeternam quamdam et consubstantialem sibi: et apostolicum quoddam dictum objiciens, quod perhibet: Secundus homo Dominus de coelo (I Cor. XIII): et dicat [Gr., decipiebatur], secundum quod sibi visum fuerat. Nullique mirandum, si et novae hujus pravitatis sectatores ex divina Scriptura nobis proferunt opiniones: ex magistris enim suis acceperunt occasiones. Voces enim quae super invisibili et incomprehensibili divinitate dictae sunt, in carnis dispensationem Domini nostri Jesu Christi, qui est unus ex sancta Trinitate, commutaverunt. Quis enim eorum qui bene sentiunt, nescit, quod illud quod dicitur, Deum nemo vidit unquam, super divina natura sit scriptum? et illud, neque vocem ejus audistis, neque speciem ejus [Col. 0413A] vidistis, si intellexerit quis super humanitate, totum Evangelium subvertet? Ubi enim ponemus illud quod fatemur, Dixit Dominus discipulis suis (Matth. XXIII). Et: Dixit Dominus ad Judaeos qui ad se venerant: Et Dominus dixit: Vae vobis Scribae et Pharisaei? (Matth. V.) Vel rursus quomodo intelligemus, Aperiens os suum, docebat eos? (Joan. V.) significanter haec super humanitate. Illud autem: Neque vocem ejus audistis, neque speciem ejus vidistis, super divina substantia. Secundum id enim quod homo factus est perfectus Deus Verbum, ut praediximus, et vocem audivimus, et speciem ejus vidimus etiam post resurrectionem. Palpatus est enim, et apparens discipulis, disserebat eis de regno. Deinde et divinam servitutem et adorationem: quam Christiani veram et sinceram fidem [Col. 0413B] in se habentes [fort. vera et sincera fide in se habent], affectuosae ac honoranti adorationi consimilem praedicant. In his quippe duabus rebus est illud quod apud eos perversum est: quare et Christianorum calumniatores sunt et appellantur. Dicunt enim, quia decentem Deum adorationem et servitutem imaginibus offerunt Christiani, et quia incomprehensibilem divinam naturam circumscribunt. O abnegationem et stoliditatem, et quidquid his aliud attinet! Non enim locum habet sermo, sed maledicto plenus est et calumniis. Christiani quippe adorationem quae in spiritu et veritate est (Joan. IV), neque imaginibus, neque divinae figurae crucis impartiti sunt; sed neque invisibilis et incomprehensibilis naturae imaginem unquam fecerunt, sed secundum quod Verbum caro [Col. 0413C] factum est, et habitavit in nobis (Joan. I), ea quae humanae dispensationis ejus sunt, pingunt et imaginantur [imaginibus exprimunt]. Scientesque quia spiritus est Deus, et eos qui adorant eum, in spiritu et veritate oportet adorare, adorationem et servitutem quae per fidem est, ipsi soli Deo, qui super omnes in Trinitate laudatur, offerunt. Nam divinum typum crucis et venerabiles imagines desiderio et affectu flagrantes, secundum principalium relationem salutamus, et honorabiliter adoramus. Vana itaque et inania, seu clandestina [Gr., infirma] omnimodis atque levia eorum eloquia esse monstrantur a veritate, quemadmodum et caetera aliena a pietate intelligentes, aiunt:


Gregorius episcopus legit:
[Col. 0413D]

Et in Veteri Testamento dicente ad Moysem et ad populum: Non facies tibimet idolum, neque omnem similitudinem, quaecunque in coelo sursum, et quaecunque in terra deorsum (Deut. V): eo quod in monte de medio ignis vocem verborum vos audivistis, et similitudinem non vidistis, sed vocem.


Epiphanius diaconus legit:

Hinc occasionem impietatis attrahunt, quasi pueros Christianos sophismatibus suis portentuosa rabie inficere nitentes. Quia igitur si per [Gr., veluti larva territantes, quod si per] imaginum scriptionem habes in commemorationem Christum, vel sanctos ejus, in idololatriam dilaberis. Omnemque hi fortes injustitiam [Col. 0414A] meditantes, in praelocutionibus suis ad dictionem qua praecipitur, Non facies omnem similitudinem, fugiunt: et veritatem in injustitia possidentes, et suam justitiam volentes statuere, exercent se ad impietatem: et in insubsistentia mendacii gloriantes, a veritate alienantur. Voces enim quae olim in lege datae sunt populo Israel qui vitulo serviit (Exod. XXXII), et Aegyptiarum abominationum experimentum habuit, Christianorum sacratae catervae coaptantes, se publicant et portentuose loquuntur [Gr., et capiuntur], adusti labiis oris sui. Utinam intellexissent, quia Dominus inducturus eos in terram repromissionis, eo quod habitarent in ea gentes colentes idola, et adorantes daemonia, solem quoque ac lunam stellasque et alias creaturas, sed et volucres, et quadrupedia, [Col. 0414B] atque repentia, et non Deum vivum et verum, legem dabat: Non facies tibi idolum, neque omnem similitudinem, quaecunque in coelo sursum, et quaecunque in terra deorsum (Exod. XX). Quandoquidem subinfert, abstrahens eos ab idololatria: Non adorabis ea, neque servies illis. (Ibid.) Cum autem tabernaculum testimonii secundum Domini dispositionem faceret fidelis famulus ejus Moyses, universa ostendens servire illi, sensibiles cherubim humanae formae instar intelligentium [typos intelligibilium] ex auro patravit, obumbrantes propitiatorium, Christum praefigurans. Ipse est enim propitiatio peccatorum nostrorum, ut ait divinus apostolus (I Joan. II). Ergo per duas res eos introduxit ad Dei cognitionem, illud quidem dicendo [tum dic.]: Dominum Deum tuum [Col. 0414C] adorabis, et ipsi soli servies (Matth. IV): hoc vero faciendo [tum fac.] aureos et conflatiles cherubim obumbrantes propitiatorium (Deut. VI), id est, adorantes illud: et per visionem et auditum sublevabat eos ad Dominum Deum adorandum, et soli illi serviendum. Sed isti perversitate plenum habentes sensum, etiam apostolicum dictum proponunt hujusmodi:


Gregorius episcopus legit:

Et commutaverunt gloriam incorruptibilis Dei in similitudinem imaginis corruptibilis hominis: et coluerunt, et servierunt creaturae potius quam Creatori (Rom. I). Et rursus: Et si noveramus secundum carnem Christum, sed nunc jam non novimus eum. [Col. 0414D] per fidem enim ambulamus, non per speciem (II Cor. V). Et eodem approbanter dicente: Ergo fides ex auditu, auditus autem per Verbum Dei (Rom. X).


Epiphanius diaconus legit:

Palam dicendum est, quia ipsi comparati sunt gentibus, quae commutaverunt gloriam Dei, et servierunt creaturae potius quam Creatori, commutantes et per vertentes sensus apostolicos secundum sua desideria. Nam omnibus certum est, quia paganos irridere videtur Apostolus, dicendo: Commutaverunt gloriam incorruptibilis Dei in similitudinem imaginis corruptibilis hominis. Infert enim: et volucrum, et quadrupedum et serpentium (Rom. I): licet ipsi fraudulenter integram [Col. 0415A] reciderint disputationem, ut quasi ex hoc simpliciores decipiant, quasi de ecclesiae imaginalibus descriptionibus apostolus hoc praetendat; praesertim cum illa quae subinferuntur, manifestam habeant explanationem. Volucrum enim et quadrupedum et serpentium mentionem fecit, et quia servierunt creaturae potius quam Creatori. Noverunt historicorum librorum peritissimi, quia Aegyptii olim boves colebant, et alia quadrupedia, et volatilia diversa, et muscas, et crabronum habitacula, et viliora istis animantia: Persae vero solem et ignem. Graeci autem super hoc omni creaturae servierunt; sed et Hebraeorum quidam, ut liber Regnorum narrat et prophetarum relationes. Nam dicant, quando stultae factae sunt gentes, et obscuratum est insipiens cor [Col. 0415B] eorum? antequam credidissent in Christum, an postquam crediderunt? utique antequam credidissent: manifestum enim hoc. Si enim dixerint, posteaquam crediderunt in Christum gentes, creaturae ac idolis deservisse, dispensationis Christi Dei nostri prophetiae secundum ipsos mendaces erunt, quae pronuntiatae sunt de Ecclesia. Erit Jerusalem sancta, et alienigenae non transibunt per eam ultra. Et: Misericordiam meam non dispergam ab eis, neque profanabo testamentum meum; et quae procedunt de labiis meis non faciam irrita (Psal. LXXXVIII). Si vero ab agnitione Dei exsules facientes, et ante Christi adventum traditi sunt in reprobum sensum, diaholo servientes, vana est adversus Christianos accusatio quae nunc ab eis efficitur, et fiducialiter dicet ad eos [Col. 0415C] Isaias clamans: Vae qui scribunt malitiam; scribentes enim, malitiam scribunt (Isa. X, sec. LXX). Igitur maligne ac tergiversatorie apostolicas et caeteras sacrae Scripturae voces accipientes, festinant magnum salutis nostrae mysterium dispensationis Christi Dei nostri, per quem redempti sumus ab errore idolorum, pervertere, et in se gloriam transferre: sed nullus eis credit Christianorum. Confitemur enim universi, ab errore idolorum et ab omni religione gentili Christum verum Deum nostrum in profectione sua, qua secundum carnem ad nos venit, nos penitus abstraxisse. Porro si ipsi hoc minime confitentur fuisse factum, nec confessionem, nec vocationem ejus habent. Unde adversus eos Apostolus ait: Quid enim habes, quod non accepisti? (I Cor. IV.) At si acceperunt, [Col. 0415D] illam redemptionem confiteri debuerant, et suscipere imagines, quae sunt ecclesiastici decoris in oculorum aspectum nobis effectae, et enarrationes evangelicae per eas in mentes nostras assumptae in commemorationem et relationem evangelicae historiae, sicuti crebrius dictum est. Et quoniam alias quoque apostolicas voces proponunt, dicentes: Et si noveramus Christum secundum carnem, sed nunc jam non novimus: per fidem enim ambulamus, non per speciem (II Cor. V): in medium proferamus harum interpretes et magistros magnivocos. Joannes itaque qui fulgentius auro et lapide possidet magisterium, interpretans Apostoli dictum quod ait: Itaque ex hoc nos neminem novimus secundum carnem. Et si cognovimns [Col. 0416A] secundum carnem Christum, sed nunc jam non novimus (II Cor. V): ita dicit (hom. 11 in II ad Cor.): Neminem novimus secundum carnem fidelium. Quid enim et si in carne sunt? sed vita illa carnalis periit, et desursum nati sumus spiritu, et aliam novimus civilitatem et conversationem, et vitam et constitutionem quae in coelis est. Iterum ejusdem: Auctorem esse Christum demonstrat: unde et intulit: Et si noveramus Christum secundum carnem, sed nunc jam non novimus. Dic mihi, nunquid carnem deposuit, et nunc non est cum corpore? absit: etenim et nunc in carne est. Hic enim Jesus, qui assumptus est a nobis in coelum, sic veniet (Act. I). Sic, quomodo? in carne cum corpore. Quomodo ergo ait: Et si noveramus secundum carnem Christum, sea nunc jam non novimus? quia et si passibilem noveramus [Col. 0416B] Christum, sed jam nunc non. Nam nostrum secundum carnem esse, est in peccatis esse: et non secundum carnem esse, in peccatis non esse. Christi vero esse secundum carnem, est in passionibus esse naturae; ut puta sitiendo, esuriendo, fatigando, dormiendo. Peccatum enim non fecit, nec dolus inventus est in ore ejus (Isa. LIII). Unde et dicebat: Quis ex vobis arguet me de peccato? (Joan. VIII.) Et iterum: Venit princeps mundi hujus, et in me non invenit quidquam (Joan. XIV). Igitur non secundum carnem Christum esse, est jam ab his tristitiis liberari, et non absque carne esse. Etenim cum ipsa veniet judicaturus orbem impassibilem eam habens et incorruptibilem: in quod et nos transibimus, configurato [Col. 0416C] corpore nobis effecto corpori claritatis ejus. Praeterea Cyrillus Alexandrinus propugnator sincerae fidei nostrae, explanans nobis idem dictum, taliter interpretatur: nam quia factus homo est unigenitus Dei Verbum, et radix generis apparuit secunda, non juxta primam quae est ex Adam, sed in melioribus incomparabiliter intelligendam et existentem transformamur ad vitam. Non enim sumus sub morte, sed sub ipso Verbo quod cuncta vivificat: et nemo est in carne, id est, in infirmitate carnali, quod est corruptio. Non autem hoc dicit Paulus, quod non sit in carne Christus. Nam et si dicit, Neminem novimus secundum carnem, non tamen hoc significat: siquidem quomodo mortuus est? hoc enim carnis infirmitas est. Ergo quod dicit, hoc est: Factum est [Col. 0416D] caro Verbum, et pro omnibus mortua est: et sic cognovimus eum secundum carnem, verumtamen ex hoc jam non novimus. Nam et si est nunc in carne (resurrexit enim tertio die, et ascendit in coelos) sed supra carnem intelligitur. Non enim jam moritur, neque aliam aliquam carnis infirmitatem sustinet, sed his omnibus est potior tanquam Deus. Videtis ergo, adversarii, quia non solum apostolicas voces pervertitis, sed sanctis Patribus adversamini. Ipsi enim per antelata dicta Christum passionibus liberatum post resurrectionem ostendunt, et nos docent tanquam conformes effectos corpori claritatis ejus, non secundum carnem ambulare, id est, non sectari carnales voluptates. Porro vos vestigia [Col. 0417A] horum persequi minime patientes, aliter quam Patres sapiendo, vanam quamdam gloriam [opinionem] introducitis, et viam non tritam ambulantes, vosmet et sectatores vestros in praecipitia et fauces inducendo, in profundum inferni demergitis. Verum vobis nemo credit non sequentibus sanctorum Patrum nostrorum doctrinam. Sane illud quod dicitur, Per fidem enim ambulamus, non per speciem, idem Joannes interpretans, sic ait (hom. 10 in II ad Cor.): Ne quis dicat: quid ergo? dicendo: Quandiu sumus in corpore, peregrinamur a Domino, ut quid haec dicis? Alieni ergo efficimur ab eo hic existentes? Ante correxit, dicens: Per fidem ambulamus, non per speciem; et hic quidem eum scimus, sed non ita liquido. [Col. 0417B] Et alibi dicit: Nunc videmus in speculo et in aenigmate, tunc autem facie ad faciem (I Cor. XIII). Et haec quidem ambo egregii Patres dixerunt; quoniam et in aliis dictis suis Apostolus liquido nobis sensum indicat, dicens: Quod enim videt quis, quid sperat? Si autem quod non videmus, speramus, per patientiam exspectamus (Rom. VIII). Perspicuum ergo est, quia per fidem ambulamus, et non per speciem. Neque enim videmus hic Deum, sed credimus in eum: quia et ea quae condidit, fide dicimus ab eo facta fuisse; quemadmodum magna Spiritus voce ipse praedicat, dicens: Fide intelligimus aptata esse saecula Verbo Dei, ut ex invisibilibus visibilia fierent (Hebr. XI). Et contemplantes ordinatum motum universitatis, ad intelligentiam venimus Dei, qui [Col. 0417C] omnia in sapientia fecit. Hoc ergo est: Per fidem ambulamus, et non per speciem: et non ut ipsi ex indisciplinatione linguae depravantes sensum apostolicum, in venerabilium imaginum factionem acceperunt quod dictum est. Doctrinis ergo patriis auditis, has sequamur, et praesentem novitatem abominemur, dicentes: Odivi ecclesiam malignantium, et cum impiis non sedebo (Psal. XXV).



TOMUS QUINTUS.


Epiphanius diaconus legit:

Quoniam ad malitiam currentes pedes eorum, irretiti sunt suis laqueis, ecce ostensum est, neminem ex his qui in Ecclesia nutriti sunt, gloriam Dei in imaginum facturam, vel in aliam qualemcunque [Col. 0417D] commutasse creaturam. Eia nunc et caeterorum destructionem faciamus, auxiliatrice habita, quae non vincitur, veritate. Etenim ipsi additamentis malum abundare volentes, etiam sanctos Patres in medium adduxerunt, eos obloquendo contra venerabilium imaginum picturam effatos fuisse, addentes:


Gregorius episcopus legit:

Porro aequalia et apostolorum discipuli et successores deiloqui, videlicet Patres nostri edocent. Dicit ergo in patrandis signis famosissimus Epiphanius Cyprius: Attendite vosipsos, et tenete traditiones quas suscepistis; ne declinetis ad dexteram, neque ad sinistram. Quibus subinfert: [Col. 0418A] Et in hoc memoriam habete, filii dilecti, ne inducatis imagines in ecclesias, neque in coemeteria sanctorum; sed per memoriam habete Deum in cordibus vestris; sed neque in domum communem: non enim expedit Christiano per oculos et vagationes mentis efferri. Qui et alios sermones exposuit in subversionem efficiendarum imaginum, quos qui amorem discendi habent, quaerentes invenient.


Epiphanius diaconus legit:

Amatores discendi ecclesiasticorum negotiorum scrutinium [Gr., Studiosi in scrutandis rebus ecclesiasticis], eos qui aliter sapiunt, suamque volunt statuere justitiam, et divinae resistere, noverunt nothis [Col. 0418B] et falsis conscriptionibus innitentes, tanquam spurios et non proprios Ecclesiae catholicae filios, minime ut fratres admittere; imo vero abdicantes dicunt: Semen Chanaan et non Juda (Dan. XIII); scientes ab evangelista dicunt: Exierunt ex nobis, sed non erant ex nobis. Si enim essent ex nobis, permansissent utique nobiscum (I Joan. II). Et iterum sacratissimo Apostolo dicente: Quia intrabunt post discessum meum lupi graves in vos, non parcentes gregi, ut abducant discipulos post se. Et videte ne quis vos decipiat per philosophiam et inanem fallaciam (Act. XX). Et rursus idem: Nolite omni spiritui credere (I Joan. IV). Decet ergo unumquemque Christianum, qui falsos libros audit, hos exspuere, ac nullatenus admittere. Etenim divi apostoli ad Laodicenses [Col. 0418C] fertur ficta epistola in quibusdam libris apostoli jacere, quam Patres nostri reprobavere, ut alienam ab ipso: et Manichaei secundum Thomam introducunt evangelium, quod catholica Ecclesia pie tanquam alienum avertit. Ita et praesens testimonium dicitur quidem, sed non est sancti Patris nostri Epiphanii. Ipse namque egregius Pater octuaginta capitulorum editione facta, cunctas haereses publicavit, paganas scilicet et Judaicas, et quotquot post Christianismum factae sunt, nullam dimittens: et si imaginum factionem alienam a Christo nosset, hanc utique in numero haereseon statuisset. Et rursus si expositiones has, quae sunt adversus venerabiles imagines, Ecclesia suscepisset, non utique imagines pingerentur ad ornatum venerandorum templorum [Col. 0418D] et commemorationem nostram. Ex ipsis enim scripturis, quas novitatis praeceptores in testimonium proferunt, earum habetur eversio. Sanctus enim Epiphanius temporibus erat Theodosii et Arcadii: extenduntur ergo usque ad praesentem haeresim quasi anni quadringenti. Et libros adversus imagines nullus Christianorum recepit, nisi falsi praesentis novitatis assertores: et si tot annis in Ecclesia non sunt recepti, neque nunc recipiantur, eo quod aliquando recepti non fuerint. Epistolam enim, quam quidam eorum proferunt, falso suprascriptam ejusdem sancti Epiphanii Cypriorum insulae praesulis ad Theodosium imperatorem nos in manibus accipientes, et scrutabiliter non transitorie perlegentes, invenimus [Col. 0419A] in fine epistolae sententiam hujusmodi contineri: quia multoties locutus cum comministris meis, ut auferrentur imagines, receptus non sum ab eis, neque audire vocem meam saltem paululum passi sunt. Intendamus ergo, qui fuerint temporibus jam memorati Patris nostri Epiphanii in Ecclesia illustres magistri, et incorruptae munitiones Ecclesiae: Basilius magnus in opere et sermone, Gregorius cognomento Theologus, Gregorius Nyssensium civitatis praesul, Pater Patrum ab omnibus nominatus: et Joannes, cujus a lingua vox melle dulcior effluebat, unde et cognomen aurei oris accepit. Insuper et Ambrosius, Amphilochius, et Cyrillus Hierosolymitanus. Si igitur ipse qui conscripsit horum expositionem dictorum contra venerabiles imagines, se [Col. 0419B] non receptum dicit a sanctis Patribus qui tunc in vita supererant, quomodo falsa dicta quae ipsi sancti Patres non receperunt, nos qui in finem saeculorum devenimus et scientia ac sermone deficimus, quia nec discipuli eorum digni sumus vocari, contra Ecclesiam recipiemus? Absit scelerata ac temeraria expositio. Caruerunt recto sermone [recta ratione] qui hoc contra Ecclesiam nisi sunt: in nobis sit Christum diligentibus Apostoli dictum, teneamus traditiones quas accepimus, et profanas vocum novitates devitemus, et mendacia haec esse sciamus (II Thess. II, II Tim. III, Tim. III). Libri enim sancti Patris nostri Epiphanii, sive qui dicitur Ancyrotos, sive reliqui, in omnem orbem terrarum diffamantur, et sonus eorum vulgatus, et propemodum [Col. 0419C] per universam Ecclesiam sparsi sunt. Harum autem ratiuncularum quae contra venerabiles imagines murmurant, duo vel tres per universum orbem libri non inveniuntur, nisi forte noviter scripti sint: et si essent noti in catholica Ecclesia, sicut ille qui dicitur Ancyrotos sancti Epiphanii, in omnibus est Ecclesiis dilatatus, ita et ipsi dilatati existerent. Sed ut extranei et alieni et falsati, nondum in Ecclesia catholica recepti sunt, neque apparuerunt. Ergo nec nunc, ut pax Dei in omnibus Ecclesiis et antiqua traditio degat. Ne emittant autem linguas vaniloqui, calumniantes eos qui recte sapiunt, quod sancto Epiphanio adversentur hi qui recipiunt antiquam legislationem catholicae Ecclesiae: quod nequaquam verum est. Conscriptionem enim abjicimus, sanctum [Col. 0419D] vero Patrem doctorem Ecclesiae catholicae novimus. Etenim sacratissimi Patres, qui in quarta et universali sancta Chalcedonensi synodo congregati sunt, epistolam quidem quae dicitur Ibae episcopi Edessae ad Marin Persam anathematizaverunt, veluti Nestorio concordantem: similiter et quintae synodi Patres: Ibam autem nequaquam. Non enim verum apparuit, quod Ibae fuerit epistola: hinc in anathematismis non Ibam anathemati submiserunt, sed epistolam quae dicebatur Ibae: dicebatur enim, licet non esset. Ita ergo et haec mendacis assertionis conscripta, quae contra venerabiles imagines sunt, dicuntur quidem a quibusdam sancti Epiphanii esse, sed nullo modo sunt, ut demonstratum est. Etenim [Col. 0420A] templum dedicaverunt in Cypriorum insula ejus discipuli, nominantes illud ejusdem vocabulo Patris; et cum multis aliis titularibus picturis imaginem ejus in ipso templo locaverunt. Et si iste taliter venerabilium abominaretur vultum imaginum, quomodo discipuli ejus imaginaliter hunc depingerent: Judicate, omnes qui auditis, et veritatem a mendacio separate: quia non Patris editiones hae, sed Manichaicae quaedam sunt: quas fugiamus ut felle amaritudinis plenas. Ipsi enim et confusionis introductores hanc effigiem minime receperunt, quippe non veraciter humanatum Deum Verbum carne fuisse dogmatizantes, sed per phantasiam et conjecturam. Propterea et isti phantasiam passi, aliis pro aliis intellectis, proferunt haec:


Gregorius episcopus legit:
[Col. 0420B]

Similiter autem et Gregorius deiloquus in carminibus suis dicit: Injuria est fidem habere in coloribus, et non in corde. Quae enim in coloribus est, facile diluitur: quae vero in profundo mentis, illa est mihi amabilis.


Epiphanius diaconus legit:

Perverse rursus intelligentes, et aliud dictum Gregorii Theologi proferunt, quod a Patre quidem ita prolatum est:

   Injuria est fidem habere in coloribus, et non in cordibus,
Qui fluentes diluuntur; sed mihi gratum est profundum.

[Col. 0420C] Ab istis autem falsiloquiis ita:

Injuria est fidem habere in coloribus, et non in corde. Quae enim in coloribus est, facile diluitur: quae vero in profundo mentis, illa est mihi amabilis. Obturaverunt aures, et oculos clauserunt, et recta intelligere noluerunt hi qui spreverunt ecclesiasticas traditiones. Auditione quippe audierunt, et non intellexerunt: et videntes viderunt, et non cognoverunt. Obcaecati enim sunt corde, et paternas doctrinas [Gr. add., ac traditiones] perverterunt secundum sua desideria. Sanctus namque Gregorius deiloquus in metricis editionibus suis sententiam quam protulerunt ipsi, dictans, quemdam moralem sermonem inducit, informans vitam nostram, ut recedamus a temporalibus et mundanis negotiis et carnalibus voluptatibus, [Col. 0420D] atque sectemur vitam spiritualem quae ad coelestia ducit; et non credamus huic mundo, et temporalibus quae non permanent, nec perdurant, quae et colores nominavit: sed haereamus potius spiritalibus et veris, quae in corde firmitatem habent, et permanent in aeternum. Nam saeculum nostrum fluxibile, incolatus est praesens vita. Sicut enim color et atramentum cito diluitur, licet a pictore conficiantur [vel a pictore transformatur]: ita et in mundo isto, quemadmodum ipse ait, circuitus nostrarum discurrit rerum nonnunquam aliter, in una [Gr., alias aliter, in una] die, est autem quando et hora fert mutationes. Etenim more umbrae omnia exterminantur humana, et ampulla in aqua ex pluvia facta magis [Col. 0421A] expirat omnis elatio potentatus humani. Omnis enim homo fenum, et omnis gloria ejus quasi flos feni (Isa. XL). Porro spiritualium operum exhibitio immobilis quidem est, et in his quae permanent, habet vicissitudinem [retributionem]. Si enim contra imagines dictum illud esset, assereret utique dicens: Injuria est fidem habere in coloribus, et non in Deum. Sed non in cordibus, pronuntiavit: id est, firma et stabilia ut operemur regni coelorum, et non mundi hujus: quae ut fluida, cito mutata, fidem non habent. Rursus autem male allegorizantes; et secundum proprium sensum omnia colligentes, magnorum antistitum Basilii et Joannis dicta proferunt in testimonium, asserentes:


Gregorius episcopus legit:

[Col. 0421B] Joannes autem Chrysostomus docet ita: Nos per scripturas sanctorum praesentia fruimur, non corporum eorum, sed animarum imagines habentes. Quae enim ab illis dicta sunt, animarum ipsorum imagines sunt. Maxima enim via ad opportunitatis [Gr., officit] inventionem, sanctus ait Basilius (In epist. 1 ad S. Greg. de Vit. solit.) meditatio est scripturarum divinitus inspiratarum. In his enim et actuum commonitiones inveniuntur, et vitae beatorum virorum inscriptae traduntur, veluti quaedam imagines animatae conversationis quae in Deo est, imitatione operum quae secundum Deum sunt, positae.


Epiphanius diaconus legit:

[Col. 0421C] Nequaquam aliquis eorum qui recta sapiunt, in subversionem venerabilium imaginum has expositiones sensit vel senserit. Evidens quippe omnibus est, quia audientes virilitates sanctorum et perseverantias eorum, animarum ipsorum stabilitatem et fortitudinem beatificamus; et divinas Scripturas recitantes, Vitasque sanctorum virorum relegentes, et imaginales picturas intuentes, gestorum secundum Deum ipsorum operum recordamur. Quae enim sermo per auditionem repraesentat, haec pictura tacens per imitationem ostendit, sicuti ait magnus Basilius. Sed et Joannes Chrysostomus asserit in sermone suo (in 40 Mart.). Quod Veteris et Novi testimonii unus sit legislator, et in indumentum sacerdotis, habito, cujus initium est: Christi regni [Col. 0421D] Evangelium praedicant quidem prophetae. Et post alia (ibid.): Ego et cera perfusam dilexi picturam pietatis causa. Vidi enim angelum in imagine pellentem barbarorum cuneos: vidi conculcatas barbarorum tribus, et David veritatem dicentem: Domine, in civitate tua imaginem eorum ad nihilum rediges (Psal. LXXII). Comprobatum est igitur, quod ea quae sanctis Patribus bene sunt edita, ipsi extra divinum chorum effecti subverterunt. Porro adhuc detinentur a malitia, et mala quae contra idola a sancto Patre nostro Athanasio dicta sunt, ad subversionem imaginalium picturarum proponunt, dicentes:


Gregorius episcopus legit:

Denique et Athanasius Alexandriae luminare ait [Col. 0422A] (S. Athanas. Orat. contra gent.): Quomodo non misereamur eorum qui creaturas colunt? quoniam hi qui vident, eos qui non vident, et qui audiunt, eos qui non audiunt, orant: creatura enim a creatura nunquam salvabitur.


Epiphanius diaconus legit:

Papae quanta amentia! inanem quamdam blasphemiae viam excogitantes, a veritate projecti sunt. Cum enim egregius Pater contra idola haec promulgaverit, ipsi post agnitionem veritatis, et sincerae confessionis, ac divinae regenerationis, absque uno qui est super omnia Deus, creaturis servire Christianos accusant, et idololatriam exercere pronuntiant. Parce, Domine, populo tuo, et ne dederis quemquam horum seduci blasphemia. Omnes enim qui nomine tuo vocamur, [Col. 0422B] confitemur te redemisse nos ab idolorum deceptione pariter et errore: atque post agnitionem tuam, nos qui divina regeneratione digni facti sumus, nequaquam conversi sumus, ut alicui creaturae sub coelo divinam adorationem tuam offerremus; sed tibi soli Redemptori nostro psallimus: Domine, praeter te alium nescimus, nomen tuum nominamus. Testis es ipse, et sanctorum angelorum militiae, et sacratissimus coetus apostolorum, prophetarum, martyrum et egregiorum Patrum. Habemus autem in commemorationem omnis sensus nostri, et in gloriam tuam, ut sublevemur ad magnitudinem tuam, figuram divinae crucis, et evangelicam narrationem, et imaginalem picturam, necnon et alia plura vasa sacrata: et haec salutamus, eo quod in nomine tuo fiant et [Col. 0422C] statuantur. Sed ut compotes thesaurorum, lingua [Gr., qui collegerunt thesauros lingua] mendaci vana persecuti sunt: propter quod et procedit [perit] omnis eorum garrulitas. Nam quemadmodum lumine illucescente tenebrae abiguntur, ita veritate apparente mendacium linguae ipsorum excisum est gladio spiritus. Sed ex eo quod excisum est habentes quaedam residua, haec proferunt, ita dicentes:


Gregorius episcopus legit:

Similiter et Amphilochius Iconii dicit: Non enim in tabulis carneas personas sanctorum per colores curae nobis est figurare, quoniam non his opus habemus; sed conversationem eorum virtutibus imitari.


Epiphanius diaconus legit:
[Col. 0422D]

Haereticorum ergo proprium est recisa producere testimonia. Nam si quis studiose scrutatus fuerit, nullo modo sensum Patris inveniet inhibentem venerabilium imaginum formationem: sed fortitudinem collaudans, et firmamentum animae sanctorum affectus, et praeferens virtutum effectum, haec locutus est Pater, et ut ad imitationem nos erigeret conversationis eorum. Non enim ob carnalem amorem illos laudamus, aut depingimus, sed ad imitationem volentes habere virtutem eorum, et in libris vitas ipsorum describimus, et in imaginali scriptura illos depingimus: cum minus indigeant hoc a nobis historice [Col. 0423A] collaudari, vel in imagine lineamentis depingi: sed ad utilitatem nostram hoc, sicuti praedictum est, facimus. Non enim tantum passiones sanctorum nos ad salutem nostram erudiunt, sed ipsa conscriptio passionum ipsorum etiam per imaginalem picturam ostensa, similiter et anniversaria eorum memoria. Totus enim sermonis stylus hunc sensum commendat, et ad subversionem venerabilium imaginum nullatenus est id quod a Patre dictum est. Neque enim oblocutionem aliquam adversus illas facit. Nam et si dicit: Non coloribus in tabulis carneas eorum personas [facies] curae nobis est figurare: propter intentionem virtutis haec ab eo dicta sunt; subinfert enim: sed conversationem eorum per virtutem imitari. Curae quippe nobis est virtutes bonorum virorum eligere, [Col. 0423B] et actus eorum imitari, atque conversationem ipsorum aemulari. Praeterea templa istis jugiter dedicare, aut in imagine istos erigere, illos qui virtutem ipsorum contemnunt, non est laudabile. Nemo plane laudaverit, si viderit hominem virtutes sanctorum parvipendentem, de die in diem horum imagines commendantem [dicantem], vel templa multa erigentem, aut vasa sacra patrantem, et suum ipsius templum deificis virtutibus non adornantem. Ait enim Deus per Isaiam prophetam ad eos qui hujuscemodi erant: Si obtuleritis mihi similam, vanum: thus abominatio mihi est. Et cum manus vestras extenderitis ad me, avertam oculos meos a vobis: et si multiplicaveritis deprecationem vestram, non exaudiam vos. Sed quid facietis? Lavamini, mundi estote, [Col. 0423C] auferte mala ab animabus vestris in conspectu oculorum meorum: quiescite a malis vestris, discite bene facere: quaerite judicium, liberate oppressum, judicate pupilium, justificate viduam (Isa. I, sec. LXX). Ergo cum ista correxerimus, tunc et ea quae a nobis offeruntur, apud Deum accepta erunt, sive sancta templa, sive sacrata vasa, sive venerabiles imagines sint. Sic ergo aptum est, ad memoriam sanctorum non virtutes horum, secundum quod possibile fuerit, imitari [Gr., diligere et imitari]. Martyrum enim laudatio est, collectorum ad virtutem hortatio, sicut magnus ait Basilius in moralibus sermonibus suis (in 40 Mart.) Cum his autem, sicuti dictum est, etiam templa erigere, et imagines formare, et sacra vasa Deo offerre, laude dignum est: [Col. 0423D] oportet enim et haec facere, et illa non omittere, ut verus sermo nos docet. Non enim quis utique virtutem acquirere poterit, nisi in atriis Domini assuescat, et per lectionem divina eloquia audiat, et per visionem ducatur ad sensum tam evangelicarum narrationum et disciplinarum, et martyricarum relationum atque certaminum. In omni autem tempore, loco, momento, et hora virtutibus dare operam pernecessarium est: quia in passionibus Christi semper et continuo conversari necesse est, et mortificationem ejus in corpore nostro circumferre; et hoc diligenter facere commodum est: conciliatio enim est regni coelorum. Porro multas cruces exarare in una domuncula, et contemnere mandata Christi, et imitationem [Col. 0424A] passionum ejus, insipientissimum est: sine operibus namque fides mortua est (Jac. II). Dicit enim evangelice Dominus: Non omnis qui dicit mihi, Domine, Domine, intrabit in regnum coelorum, sed qui facit voluntatem Patris mei qui in coelis est (Matth. VII). Adhuc autem subjungentes propositis, et aliam probationem his quae dicta sunt reddemus. Moris est sanctis Patribus nostris qui salutarem nobis Dei voluntatem disseruerunt, prolixe mandatorum nos dicta docere, et ad mandatum, de quo eis intentio est, moderari audientes, hoc annuntiare excelsum esse et majus: ut tanquam anchoram certam id habentes, nec circa reliqua negligentes simus. Porro prolixitatem vitantes, pluresque silentio praetereuntes, Asterium Amasinum in medium adducamus. [Col. 0424B] Etenim in Lazarum et in divitem conscribens sermonem, quoddam verbum de pauperibus [sententiam quamdam latius explicatam de paup.] alendis et contra divites dictans, admonet divites eleemosynae fructus reddere, et non splendide vel clare mollibus vestimentis amictos esse; et introducit moralem quemdam sermonem ad quosdam religiosiores, in vita divitias [religiosioris vitae d.] ambientes, perhibens ita: Noli pingere Christum in vestimentis, sed potius horum sumptus pauperibus eroga. Ac deinde volens recidere divitiarum cupiditatem, subinfert: Sufficit enim ei una incorporationis humilitas: id est, non placet Christo Deo nostro per mundialem favorem et avaritiam demonstrari dispensationis suae mysteria. Neque enim pium est [Col. 0424C] vel acceptum in conspectu ejus, propter evangelicam commemorationem, materiam divitiarum thesaurizare ad excusandas excusationes in peccatis, pauperibus contemptis indigentibus panum, atque privatis indumentis et tegumentis. Hoc enim avaritiae, et non pietatis est proprium. Sicut enim non est communicatio lucis ad tenebras, neque participatio justitiae et iniquitati: ita neque divitiarum concupiscentia et mollium vestimentorum amictus, ad evangelicam formam atque historiam. Haec enim dispensationis quidem relationem affatim edocet, in salutem ducens: illa vero misera denuntiatur, uti cruciatui obnoxia, quemadmodum Jacobus ait Domini frater: Divites plorate, ululantes in miseriis quae advenient vobis. Divitiae vestrae putrefactae sunt, et [Col. 0424D] vestimenta vestra a tineis comesta sunt: aurum et argentum vestrum aeruginavit, et aerugo in testimonium vobis erit (Jac. V). Igitur, sicuti dictum est, omnia quae propter avaritiam facta sunt in mundo, transibunt. Possibile nobis est per modicam impensam habere alimenta et indumenta et operimenta, et his esse contentos. Quidquid enim non propter necessitatem, sed propter speciositatem assumitur, pravitatis habet accusationem, ut divinus ait Basilius. Contenti ergo simus his quorum egemus, et ex his pauperibus sufficienter demus, et manum illis porri gamus, ut et Domini vocem audiamus dicentem: Beati misericordes, quoniam ipsi misericordiam consequentur (Matth. V); et: Quandiu fecistis uni ea [Col. 0425A] his minimis fratribus meis, mihi fecistis (Matth. XXV). Et quia Asterii memoriam fecimus, eia verbis ejus utentes, venerabilium imaginum traditionem antiquam esse legislationem monstremus catholicae Ecclesiae. Etenim ipse contemplatus imaginem passionis Euphemiae martyris, talibus est laudibus usus: Mulier quaedam fuit sacra virgo, incorruptam Deo pudicitiam vovens, quam Euphemiam vocant. Cum autem tyrannus aliquando pios persequeretur, satis prompte mortis elegit periculum. Porro cives et communicatores religionis, pro qua et mortua est, utilitatis lege [ergo] sacram virginem admirantes, juxta sacrarium sepulcro dedicato, et arca posita, honores ei concelebrant, et annuatim diem festum faciunt et solemnem. Denique sacrati divinorum [Col. 0425B] mysteriorum assertores etiam sermonibus memoriam semper honorant, et qualiter perfecerit agonem perseverantiae, diligenter praesentes populos edocent. At vero pictor pie agens et ipse per artem secundum vires totam ejus historiam in sindone figurans, circa sepulcrum posuit titulum [sacrum spectaculum]. Habet autem se sic artis diligentia. Excelsus super thronum locatur judex, amare ac furiose virginem intuens. Irascitur enim ars etiam in materiis inanimatis, cum vult. Satellites autem principis et milites multi, alii quidem monumentorum descriptores, ferentes libros et pittacia [Gr., stylos]. Quorum alius suspensa manu a cera, aspicit ad eam quae judicabatur, valide totam inclinans faciem, quasi jussus facilius loqui [jubens clarius l.], [Col. 0425C] ut non laborans erga auditum, mendosa describeret et imperfecta [reprehendenda]. Stabat autem virgo in fulva [fusca] tunica et veste philosophiam significans; et, ut visum est pictori, vultu urbano [pulchra facie]: ut autem mihi apparet, animam decorata virtutibus. Ducunt autem eam ad principem duo milites, uno ante quidem trahente, altero vero post tergum urgente temperatum virginis morem pudore atque constantia. Nam in terram quidem intuetur, erubescens vultus virorum: stabat autem imperterrita, nihil perpetiens, ad agonem. Verum cum ego alios interim laudarem pictores, vidi mulieris illius Colchidis opus, quod gnatis gladium illatura, misericordia et furore divideret faciem: et uno quidem oculorum iram ostenderet, altero vero [Col. 0425D] matrem indicaret parcentem et horrescentem. Nunc autem miraculum ab illo sensu ad hanc mutavi picturam; et valde quoque admiror artificem, quoniam magis commiscuit colorum morem, pudorem pariter et fortitudinem temperans, affectiones videlicet quae sibi invicem adversantur. Cumque progrederetur anterius imitatio, carnifices quidam in parvis tunicis nudi jam ad opus urgebant; et unus quidem apprehendens caput et inclinans retrorsum, praebebat alteri apparatam ad poenam virginis faciem: at ille assistens incidebat dentes. Malleus et teretrum poenae instrumenta videntur. Lacrymor hinc, et mihi passio sermonem recidit. Sanguinis enim guttas ita pictor liquido coloravit, ut diceres veraciter [Col. 0426A] eas a labiis fluere, et lamentis affectus abires. Vinculum [Gr., Carcer] post haec: et iterum virgo decora in fulvis vestibus, sed et sola, extendens manus ad coelum, invocans Deum tutorem in poenis. Orante autem ea, videtur super caput signum, quod lex est Christianis adorandi et superscribendi: quod ego indicium esse arbitror passionis quae illam manebat. Mox ergo et post paululum ignem alibi vehementem pictor succendit, rubro colore hinc et inde clarescente flammam corpus efficiens. At vero in medio flammae statuit eam manibus ad coelum expansis, sed molestia nulla in facie apparente: quin e diverso hilarem, quoniam ad incorpoream et beatam vitam pergebat. Usque huc et pictor retinuit manum, et ego sermonem. Porro attende tibi, si volueris eamdem [Col. 0426B] perficere picturam, et consideres diligenter, nisi multum inferius quam oportuit, ad narrationem accessimus. Et haec quidem Asterius. Tractantes autem quae in divina Scriptura dicta sunt, inveniemus eumdem ex ea legisse, quae ab ipso dicta fuerunt. Deus enim famulo suo Moysi de tabernaculo disponens, postquam varia et diversa in eo opera fieri praecepit, ait: Facies cortinas ex bysso retorta, hyacintho, et purpura, et cocco retorto cherubim; opere textoris facies eos (Exod. XXVI). Et ipsa quidem dispositio docet nos, ut ea quae Deo dicata sunt, expensis multis conficiantur: in humanis autem non ita. Dictum est enim populo: Et vestem duobus contextam ne induas (Deut. XXII). Lucidissime autem divinus Apostolus horum sensum commendat, praecipiens: [Col. 0426C] Mulieres in habitu ornato [decenti], cum verecundia et sobrietate ornantes se, non in tortis crinibus, aut auro, aut margaritis, vel veste pretiosa; sed quod decet mulieres, promittentes pietatem per opera bona (I Tim. II). Haec considerantes nos, qui Deo soli servitutem nostram in spiritu et veritate offerimus, omnia quae oblata et dedicata sunt, sive divinus typus pretiosae crucis, sive Evangelium, sive venerandae imagines, sive vasa sacra sint, et salutamus et amplectimur ea [salutemus, amplectamur, etc.], veluti spem habentes sanctificationis ab eis percipiendae: et adorationem honoratoriam illis impendimus. Adorate enim, inquit, scabellum pedum ejus, quoniam sanctum [Gr., sanctus] est (Psal. XCVIII). Propter quod et Gregorius Theologus in sermone [Col. 0426D] suo de nativitate Christi ait: Bethlehem honora, praesepe adora. Ergo quod Deo dicatur, praesentia et participatione ejus sanctum est, quemadmodum omnis Scriptura testatur: et ei qui sanctus est, honor sanctitatis non aliter conservatur, quam per nostram affectualem adorationem. Ipsi autem adhuc spirantes mendacium, aliena quaedam ab Ecclesia catholica consuentes, aiunt:


Gregorius episcopus legit:

Consona vero istis et Theodotus Ancyranus, concertator Cyrilli, de eisdem docet ita: Sanctorum vultus non in imaginibus ex materialibus coloribus factis formandos accepimus, sed horum [Col. 0427A] virtutes per ea quae de illis in scriptis indicantur, quasi quasdam animatas imagines imitari didicimus, et ex hoc ad similem illis zelum erigimur. Nam dicant hi qui tales erigunt formas, quali putas ex his perfruantur utilitate, vel in quam spiritalem contemplationem ducantur per harum commemorationem? sed manifestum est quod vana sit hujusmodi excogitatio, et diabolicae argumentationis inventio.


Epiphanius diaconus legit:

Si Theodotus esset in hac vita, cum beata Susanna clamaret dicens: Deus aeterne, qui absconditorum es cognitor, qui scis omnia antequam fiant (Dan. XIII), tu nosti, quia falso contra me tulerunt testimonium hi, qui aemulantes senes [Col. 0427B] Babylonicae confusionis hujus novitatis auctores existunt. Sed volentes se idoneos et illustres ostendere, quaedam vana fauce loquuntur: et fallax ostenditur calamus scripturae ipsorum, et evidenter adulteratores veritatis inveniuntur. Multi enim nobiscum exquirentes deindeque scrutantes in sermonibus ejusdem Theodoti de proposito dicto, si vere scriptum sit hujuscemodi, nunquam usquam invenimus. Neque enim ipse quid tale locutus est: evidenter namque monstratum est, quod non sit Theodoti testimonium. Amaritudine quippe et exacerbatione plenus sermo, et linguae intemperatae, atque immundorum labiorum praesumptio est dicere, esse diabolicae argumentationis inventionem venerabilium figuras imaginum. Vere perspicuum est, quod Christianos accusantium [Col. 0427C] sit haec adinventio atque figmentum, et non Theodoti. Nam si, ut ipsi aiunt, ex ipso testimonium protulerunt, oportebat eos expresse indicare ex quo ejus sermone testimonium sit assumptum. Sed, ut scientes illud falsum, silentio mendacium reliquerunt. Itaque sermonibus ejus coacervatis, videlicet his qui ad Lausum scripti sunt contra Nestorium in tomis sex; et interpretatione symboli sanctorum Patrum apud Nicaeam convenientium, et sermone de nativitate Domini, et in lumina, et in Eliam et viduam, et in sanctum Petrum et Joannem, et in claudum qui sedebat ad speciosam portam, et in eos qui talenta acceperunt, et in eum qui de duobus caecis: nullo modo dictum quod ipsi protulerunt invenimus. Sed nec cum pseudosyllogus [Col. 0427D] eorum collectus turbaretur, et inscriberetur in falsa sermocinatione ipsorum, a codice Ancyrani testimonium est assumptum; sed per quoddam mendax pittacium, ut pestilens quiddam discurrit, quod simplices admiserunt. Porro sensati, et qui acquiescunt veritati, hoc semper mendacium arbitrati sunt. Praeterea ductorem pestiferae haereseos suae adhuc proponunt adjutorem Arii, et coadjutorem Eusebii Nicomediensis, et Theognii Nicaeensis, et Maridis Chalcedonensis, qui praefuit his qui restiterunt sanctae synodo Nicaenae; ita fatentes:


Gregorius episcopus legit:

Similiter autem et Pamphili Eusebius ad Constantiam [Col. 0428A] Augustam petentem Christi imaginem mitti sibi ab eo, talia fatur: Quia vero de quadam imagine quasi Christi scripsisti, hanc volens tibi a nobis mitti, quam dicis et qualem hanc, quam perhibes, Christi imaginem? Utrum veram et incommutabilem, et natura characteres suos portantem? an istam quam propter nos suscepit, servi formae schemate circumamictus? sed de forma quidem Dei nec ipse arbitror te quaerere, semel ab ipso edoctam, quoniam neque Patrem quis novit nisi Filius, neque ipsum Filium novit quis aliquando digne, nisi solus Pater qui eum genuit. Et post aliqua: Sed utique servi formae imaginem quaeris, et corpusculi quo amictus est propter nos. Sed et id gloria divinitatis temperatum didicimus, et absorptum esse mortale a vita. [Col. 0428B] Et post pauca: quis ergo hujusmodi dignitatis et gloriae vibrantes et praefulgentes splendores exarare potuisset mortuis et inanimatis coloribus et scripturis umbraticis? Quandoquidem nec aspicere in eum in monte egregii sustinuere discipuli, qui etiam cecidere in faciem (Matth. XVII), importabile quod sibi visum fuerat confitentes. Ergo si tunc incarnata ejus forma tantam virtutem sortita est ab inhabitante in se divinitate mutata, quid oportet dicere, cum mortalitate exutus, et corruptione ablutus, speciem servilis formae in Domini et Dei gloriam commutavit, post victoriam videlicet contra mortem, post regressum ad coelos, post locationem in regio solio [Col. 0428C] circa dexteram Patris, post quietem in inenarrabilibus et ineffabilibus finibus Patris, in quam ascendentem et restitutum coelestes virtutes collaudabant, dicentes: Tollite portas, principes, vestras, et elevamini, portae aeternales, et introibit rex gloriae (Psal. XXIII).


Epiphanius diaconus legit:

Prophetica vox istis convenit, quia Deus per prophetam Jeremiam adversus Judaeorum populos queritur, dicens: Me dereliquerunt fontem aquae vivae, et foderunt sibi lacus contritos, qui aquam continere non poterunt (Jer. II). Deserentes enim probabilium Patrum doctrinas, fallacium collegiorum primores, et aemulantes eos qui ventilabro divini judicii ab area Dominica, id est catholica Ecclesia sunt projecti, [Col. 0428D] ipsos in protectionem haereseos suae adducunt. Quis enim fidelium Ecclesiae, et eorum qui verorum dogmatum scientiam perceperunt, ignorat, quod Eusebius Pamphili in reprobum sensum traditus, unius opinionis et sensus fuerit eum his qui Arii superstitionem secuti sunt? In omnibus quippe historicis suis libris creaturam Filium et Verbum Dei vocat, et ministrum, et secundum adorabilem. Si vero quidam hunc defendentes dicunt, subscripsisse illum in synodo; concedamus ita fuisse. Sed labiis suis veritatem honoravit, cor autem longe fuit ab ea, ut ostendunt conscripta ejus et epistolae omnes: licet aliter atque aliter secundum tempus et causas [Col. 0429A] conspergi et mutari [immiscendo sese ac immutando], aliquando quidem laudans ea quae sunt Arii sentientes, aliquando vero veritatem simulans, ostendatur juxta Jacobum fratrem Domini (Jac I) vir duplici animo et inconstans in omnibus viis suis: et non existimet quod accipiet aliquid a Domino. Si enim corde credidisset ad justitiam, et ore confessus esset in salutem (Rom. X) verum sermonem, utique pro scriptis suis veniam postulasset, horum correctionem faciens, et pro epistolis suis profecto verbum rationis [defensionis] fecisset: sed hoc nullatenus usque fecit; mansit enim sicut Aethiops non mutata pelle sua. Denique cum interpretaretur, Dixi Domino, Deus meus es tu (Psal. XV), extra veracem sensum excedens sic ait: Legibus naturae [Col. 0429B] omnis filii pater, dominus est utique ejus: et idcirco unigeniti Filii Dei ipse qui genuit eum Deus, simul et Deus et Dominus et Pater est. Similiter autem et in epistola ad sanctum Alexandrum praeceptorem magni Athanasii directa, cujus initium est: Cum quanta sollicitudine, vel cum quanta cura ad haec litterae venerint [has litteras venerim]; expressius blasphemans sic ait de Ario et ejus asseclis: Calumniantur eos litterae tuae, tanquam dicentes, quia Filius ex non existentibus factus est, sicut unus ex omnibus; at illi protulerunt epistolam, quam ad te fecerant: in qua fidem suam exponentes, ipsis verbis haec confitebantur: Legis videlicet ac prophetarum, et Novi Testamenti Deum genuisse Filium unigenitum ante tempora aeterna, per quem [Col. 0429C] et omnia et saecula fecit: genuisse autem eum non conjectura, sed veritate, ac subjecisse propriae voluntati [Gr., sed vere in rerum naturam produxisse propria voluntate] inconvertibilem et incommutabilem creaturam Dei perfectam, sed non sicut unam ex creaturis. Si ergo litterae ipsorum veritatem dicunt, utique apud te fertur [quae utique apud te etiam sunt]: in quibus confitentur Filium Dei ante tempora aeterna, per quem fecit et saecula, esse inconvertibilem et creaturam Dei perfectam, [a 1Kb] sed non sicut unam ex creaturis. Porro epistola tua calumniatur eos, tanquam dicentes, quia Filius factus est sicut unum omnium: cum hoc non dixerint, sed clare definierint, quia non sicut unum ex creaturis. Nota ergo, si non protinus eis iterum occasio detur [Col. 0429D] ad reprehendendum et detrahendum movendi quotquot voluerint. Iterum eos accusabas dixisse, quia qui est, eum qui non erat genuit. Miror autem si possit quis aliter dicere: si enim unus est qui est, profecto ex ipso factum est omne quod est cum ipso [Gr., post ipsum]: si vero non solus ipse est qui est, sed et Filius erat qui est, quomodo eum qui erat is qui est gignebat? Taliter enim utique duo essent qui existerent [Gr., quae sunt]. Et hoc quidem Eusebius ad memorandum Alexandrum: sed et aliae epistolae ipsius ad eumdem virum sacratum feruntur, in quibus inveniuntur variae blasphemiae, [Col. 0430A] illos qui circa Arium sunt defendentes. Similiter et ad Euphrasionem episcopum mittens, expressius blasphemat; cujus epistolae initium est ita: Domino meo per omnia grates confiteor; et in caeteris. Non enim simul cum Patre Filium fuisse fatemur: verumtamen ipse Filius Dei, qui magis omnia liquido novit, alium se a Patre et minorem atque inferiorem sciens, admodum die hoc etiam nos docet, dicens: Pater qui misit me, major me est (Joan. XIV). Et post alia: Nam et ipse quidem Filius Deus est, sed non verus Deus. Ex his ergo scriptis ejus ostenditur Arii et comparium ejus dogmata praedicare. Cum hac autem apostatica sua haeresi Arianae insaniae inventores et unam naturam dogmatizant in unitione, quae est per subsistentiam, et praedicant carnem sine [Col. 0430B] anima suscepisse Dominum nostrum in salutari dispensatione sua, dicentes divinitatem adimplesse animae voluntates et motus, ut passionem, sicut ait Gregorius theologus (Epist. 1 ad Cled.), divinitati ascribant; et qui passionem divinitati applicant, constat eos Theopaschitas esse; et qui hujus haereseos participes sunt, imagines non admittunt, quemadmodum nec impius Severus, et Petrus Cnapheus, et Philoxenus Hierapolitanus, et omnis quae circa eos est polycephalos [multorum capitulum: multiceps] et sine capite hydra. Hujus ergo factionis etiam Eusebius existens, sicuti demonstratum est tam ex epistolis, quam ex historicis ejus conscriptis, imaginem Christi tanquam Theopassianus [Deopassianus] abjicit: et hac pro causa Constantiae [Col. 0430C] uxori Licinii scribit, non aliquando apud se inveniendam imaginem [b 1Kb] . Quoniam et in eadem epistola dicit, quia mutata est incarnata ejus forma in divinitatis ejus naturam. Sed nullus sanctorum Patrum nostrorum sic sapuit aut docuit: neque enim sic veritas se habet. Audiamus igitur quid Athanasius depositor Arianae insaniae in epistola dogmatica sua dicat, quam ad Eupsychium presbyterum Caesariae scripsit: pari modo et Cyrillus in prima epistola ad Successum episcopum Diocaesariae, et in sermone contra commistores edito. Ambo enim sicut terrenam, ita et coelestem conversationem habentes, atque ab uno spiritu inspirati, consona invicem fantur. Athanasius quidem in praedicta ad Eupsychium epistola, cujus initium est: In quibus quidem assuetus [Col. 0430D] es nos [Gr., existimasti nos], reverendissime. Et post alia sic ait: Communis ovium est fructus, sed et australi aestate, lana in communem usum universis apponitur. Sed cum de mari tinctura assumitur, purpura dicitur, et talem appellationem meretur: sed cum in usu praecipue regibus solis aptatur, et est lana, et non est: natura quidem illud quod prius erat, est; usu vero non jam: fugit enim quod commune erat propter dignitatem utentis. Sic ergo et caro de communi suscepta natura, quoniam facta est amictus regis, quod ante facta non fuerat [Gr. add. eamdem merita est gloriam, atque is qui ea est [Col. 0431A] usus]). Ita et dominus gloriae dicitur [a 1Kb] fortassis etiam secundum quod homo est, natura humana passionem admittente, et injuria in ipsum transeunte, qui veluti veste usus est carne. Sicut enim is qui ostrum scidit, quasi ipsi regi insidiatus fuerit, animadversionem sustinet; quoniam rex purpurae passionem in se transtulit, quanquam ipse nihil mali pertulerit: ita et carnis passio, manente impassibilitate Dei Verbi, per contumeliam in ipsum venisse dicitur. Ideo Paulus Dominum Christum secundum quod homo est, Filium Dei esse tradit. Et ante hunc Gabriel archangelus admirabilem partum evangelizans Mariae, Ave, inquit, gratia plena, Dominus tecum. Ecce tu in utero habebis, et paries filium, et vocabunt eum Jesum. Hic erit magnus, et Filius Excelsi vocabitur [Col. 0431B] (Luc. I). Itaque vocatur Filius Dei Jesus, non in divinam naturam carne conversa, sed per unitionem ad Deum Verbum effectam, aequivocam [id est, ejusdem nominis] dignitatem sumente. Cyrillus autem similiter in praedicta ad Successum epistola, cujus initium est: Lecto commonitorio quod a sanctitate tua transmissum est. Et post alia sic ait: Post resurrectionem vero corpus quod passum est, non jam infirmitates habuit in se. Non enim ultra famis vel fatigii, aut alius hujuscemodi capax esse dicimus illud, sed jam incorruptum: et non hoc tantum, sed et vivificans: vitae quippe corpus est, id est unigeniti. Clarificatum est autem claritate Deo decibili, et intelligitur Dei corpus: cujus rei gratia et si quisquam dixerit illud divinum, sicut illud quod hominis est, [Col. 0431C] humanum, non exorbitabit a decente ratione. Unde reor et sapientissimum Paulum dicere: Et si noveramus secundum carnem Christum, sed nunc jam non novimus (II Cor. V). Cum enim Dei, sicut dixi, proprium sit corpus, transcendit omnia quae humana sunt. Porro commutationem in divinitatis naturam non potest pati corpus quod de terra est; impossibile enim est. Nam praedicamus divinitatem ut factam, et eam quae assumpserit quid in se, quod non est per naturam ipsius proprium. Aequalis enim pravitatis est dicere, quia mutatum est corpus in divinitatis naturam; necnon et illud, quia mutatum est Verbum in carnis naturam. Sicut enim hoc impossibile est (inconvertibilis namque et incommutabilis est) ita et alterum. Non enim valet in divinitatis substantiam, [Col. 0431D] id est naturam transferri quid creaturarum: creatura quippe etiam caro est. Ergo divinum quidem est corpus Christi, quoniam Dei corpus est; et ineffabili claritate praefulgidum, incorruptibile, sanctum, vivificum. Quod vero in naturam divinitatis conversum sit, nullus sanctorum Patrum aut sapuit aut dixit. Itaque et nos ita disponimus. Similiter autem et in sermone quem contra commistores edidit, cujus initium est: Beatus [longus] modo nobis sermo dogmatum veritatis in studio est [Gr., elaboratus est]. Et post alia sic dixit: Ergo si suscepta [Gr., mutata] ejus carne in divinitatis naturam desiit [Col. 0432A] esse filius hominis, liquebit utique omnibus, quod filiorum adoptionis gloriam etiam nos deposuerimus, quasi non habentes ultra primogenitum in multis fratribus, quando factus est similis nobis. Et post pauca dicit: Putasne a donata nobis gloria insperate dilapsi sumus? nequaquam. Non enim quorumdam profanationibus et insipientibus adinventionibus in reprobum sensum inducti, sapiemus praeter quod oportet sapere. Regulam autem rectae et directae fidei sacram et divinitus inspiratam suscipientes Scripturam, fatemur, quia factus primogenitus noster unigenitum Dei Verbum non cessavit esse ac dici Deus pariter et verus filius hominis. Sed nec in naturam divinitatis carnem quam inconvertibiliter et inconfuse sibi univit, cernitur transformasse: imo [Col. 0432B] vero gloria sua illustrans eam, et Deo decibilibus hanc dignitatibus replesse convenienter agnoscitur: ita per tempora manifestabitur his qui in universa terra sunt, e coelo adveniens. Ergo et quando cum carne, dispensationis consummato valde bene mysterio, regressus est in coelum, confestim consternati qui hoc contemplati sunt: nubes enim suscepit eum, secundum quod scriptum est: tum his qui mirabantur, acclamavit quidam sanctorum angelorum: Viri Galilaei, quid statis aspicientes in coelum? Hic Jesus qui assumptus est a vobis in coelum, sic veniet quemadmodum vidistis eum euntem in coelum (Act. I). Ita ne vos ad quos nobis sermo est [Gr., hi ad quos sermo factus est], sine carne viderunt Verbum rediens ad Patrem; id est similitudine nostra exutum, et [Col. 0432C] non existens in tractabili et visibili corpore: an potius compositum ad intractabilem et invisibilem naturam? Denique quis est qui hoc dicere audeat? At vero si sic veniet, quemadmodum et ascendit, quomodo non vere dicatur, quia veniet etiam iterum incorporatum, et non nudum et sine carne Verbum? Et post pauca dicit: Intellige itaque quia descensionem in novissimis saeculi temporibus e coelo futuram, et quae vel qualis erit, illis praenuntians, transfiguratus quidem est: et transfigurationis quoque habitus est factus, ut egregius ait evangelista (Matth. XVII), non secundum speciei depositionem, id est humani habitus abjectionem, sed potius secundum solam gloriam: resplenduit namque facies ejus, ait. Itaque in similitudinem solis fulgoris dedit splendorem. [Col. 0432D] Et post brevia: Scripsit autem de Christo et sapientissimus Paulus, quia reformabit corpus humilitatis nostrae, configuratum corpori claritatis suae (Phil. III). Deinde quid ad hoc asseruerint qui mutatam dicunt in Verbi naturam carnem ejus? Ergo et sanctorum corpora transferentur conversione in naturam divinitatis, ut configurata fiant corpori claritatis ejus? et certe quomodo non sit frigida haec assertio, extrema indisciplinatione referta? Conversa quippe omnino, juxta id quod aiunt, carne in naturam divinitatis, quo utetur corpore Deus existens Verbum? Incorporea enim et vera quaedam substantia [Col. 0433A] est divinitus: et verum est, quoniam Deum nemo vidit unquam (Joan. I). Expressius autem denuo prosecutus, ac si ad ipsum Eusebium, taliter ait idem egregius Pater in eodem sermone: Infertur autem quidam et alius ab eis, ut aiunt, de his sermo. Siquidem egregius Paulus invenitur scripsisse: Et si noveramus secundum carnem Christum, sed nunc jam non novimus (II Cor. V). Ergo si non secundum carnem noscitur, inquiunt, necessario dicitur mutasse carnem in sui Verbi naturam, ut sicut Deus dignosceretur. Dicet forte, ut reor, ad istud quis. Nam cum statim dicat etiam de nobis: Qui autem in carne sunt, Deo placere non possunt: vos autem non estis in carne, sed in spiritu (Rom. VIII): nos nudos novit carne et sanguine? Putasne spiritibus [Col. 0433B] incorporeis hujuscemodi alloquitur, dum nec erubescit hoc [Gr., nonne ineptum est hoc, etc.] intelligere vel asserere? Ergo in nobis carnem dicit procaces et non sine querela passiones. Denique cum omnium nostrum Salvator Christus castissimus sit et delinquere nesciat (neque enim peccatum fecit) alio nimirum modo illud quod dicitur secundum carnem intelligi decet. Non enim est vel erit in infirmitatibus ultra carnalibus. Evidenter ergo novimus ex divinitus sonantibus Patribus, quia non ex fontibus Israel hauserunt contentionis hujus auctores, ut fieret illis in vitam aeternam; sed ex fontibus malignis et sterilibus sibi potum attulerunt: et alienum sectantes, in praecipitia et hiatus inducti sunt. Cum oporteret eos, si Ecclesiae essent alumni, Basilium [Col. 0433C] Magnum afferre dicentem (De Spiritu sancto ad Amphil. 18): Imaginis honor ad principale transit; et Gregorium Nyssenum perhibentem: Vidi imaginem passionis, et non sine tristitia visionem transivi, liquidius arte ante faciem historiam afferente; atque Joannem, qui etiam cera perfusam picturam se diligere dicit, pietate repletam; necnon et horum consermocinatores et aeque magistros. Deinde perversa problemata necdum dirigunt, adjectionibus malum autem abundare facientes, adhuc asseverant:


Gregorius episcopus legit:

Haec ergo scripturalia et paterna testimonia in praesenti definitione nostra ex multis pauca colligentes posuimus, ne in longum extenderetur: [Col. 0433D] cum sint etiam et alia plurima, quae sponte deserimus propter infinitam multitudinem. Ex his ergo divinitus inspiratis et beatis Scripturis ac Patribus firmiter aedificati, et supra petram divinae servitutis quae in spiritu est, pedes nostros locantes: in nomine sanctae supersubstantialis et vitae principalis Trinitatis, unius voti effecti omnes nos qui sacerdotii dignitate circumdamur, una voce definimus, abjectam fore et alienam atque abominabilem ex Christianorum Ecclesia omnem imaginem ex diversa materia et coloribus per malam pictorum artem effectam.


Epiphanius diaconus legit.

Ecclesiasticae traditioni cervicem suam inclinare [Col. 0434A] nullatenus passi, sed obcaecati ad electionem congruentiae, perceptionemque veritatis, et piam traditionem probabilem facientes, non torrente voluptatis potari passi sunt, ut fieret in eis fons aquae salientis in vitam aeternam (Joan. IV), hujus novitatis garruli assertores: sed ex lacubus contritis irrigati, fetidam stirpem germinaverunt, habentem fructum fel amaritudinis; et mendacium super mendacium adjicientes, protulerunt: Plurimis etiam aliis existentibus scripturalibus testimoniis, quae sponte dimisimus. Igitur sicut jam ostensum est, quotquot probabilium Patrum testimonia ab eis prolata sunt, suam justitiam statuere quaerentes, haec perverse intellexerunt. Quotquot autem adversariorum sunt, non sunt divini Spiritus. Unde et affatur eos melos in spiritu canens [Col. 0434B] beatus David: Vana locutus est unusquisque ad proximum suum: labia dolosa in corde, et corde locuti sunt mala (Psal. XI). Et iterum fiducialite, agens loquitur Isaias, dicens: Consilium malorum iniqua consiliatur: non enim noverunt sapere, quia obscurati sunt videre oculis suis (Isa. XLIV). Etenim sanas definitiones et leges derelinquentes, verbis simulant pietatem, et tentant quaedam pia pronuntiare, ut per sensum bonum qui in his inest, nec super reliquis incredibiles [fide minus digni] habeantur, dum aiunt: In nomine sanctae ac supersubstantialis et vitae principalis Trinitatis. Sed erga sensum male operari volentes, ex proprio sensu pronuntiant et definiunt, nudam ponentes impietatem, neque judicium Dei in mente accipientes, neque Dominicam [Col. 0434C] sententiam clamantem intelligentes: Quicunque scandalizaverit unum ex minimis istis qui in me credunt, expedit ei ut suspendatur mola asinaria in collo ejus, et demergatur in mare (Matth. XVIII, Marc. IX). Sicque demum quemadmodum porci quidam margaritas, id est ecclesiasticas traditiones conculcantes, abjectam et abominabilem ex Christianorum Ecclesia omnem imaginem ex diversa materia tumultuati dixerunt, facientes consilium, et non per Dominum; et sponsiones, et non per spiritum ejus: et sicut lupi graves in gregem Christi supervenerunt; sed veritatis claritas et lucis jubar immobilem confidentiam habet. Quis enim nesciat, quod imagine inhonorata, in eum profecto cujus imago est, referatur inhonorantia? Hoc veritas ita novit, et natura edocet [Col. 0434D] rerum, atque cum hac concinunt et divini Patres; et quidem S. Basilius dicens: Imaginis honor ad primitivum transiit; Athanasius vero: Qui ergo adorat imaginem, in ipsa adorat regem; et similiter Chrysostomus: Nescis quia imagini regis injuriam feceris, ad principale dignitatis affers injuriam? Et ipsi quidem Patres naturam rerum secuti sunt; isti vero insurgunt et adversus Ecclesiam et adversus veritatem: quia non solum blasphemia sunt pleni, sed et amentiae ac indisciplinationis superfluitatem sermo ipsorum habet. Oportebat ergo eos communem et nihil dissonantem vocem pronuntiare, et priscam traditionem firmare, sibique diligenter acquirere, quam fidelium universa multitudo ex traditione [Col. 0435A] Apostolorum et Patrum tenuit et confessa est; et non novitatem et interceptionem facere consuetudinis, quae pie in nobis retenta est. Quae enim tradita sunt in catholica Ecclesia neque augmentum, neque detrimentum admittunt. Maxima enim apponentem et adimentem vincit poena: Maledictus enim, ait, qui transfert terminos patrum suorum (Deut. XXVII). Sed non habuerunt propositum ad cognoscendam veritatem. Ergo audient verba illa Sapientiae: Qui operatur thesauros lingua mendaci, vana persequitur, et veniet in laqueum mortis (Prov. XXI).



TOMUS SEXTUS.


Epiphanius diaconus legit:

Utinam in mentem assumpsissent vocem, quam [Col. 0435B] Dominus dixit Principi apostolorum Petro: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam (Matth. XVI). Sed effecti harmoniae hujus alieni ac aedificationis, risu digna delirant definientes hujusmodi:


Gregorius episcopus legit:

Non audere hominem quemquam ultra studere tam scelestum et impium studium. Qui vero ausus fuerit amodo construere imaginem, vel adorare, aut statuere in ecclesia vel in privata domo, seu occultare: siquidem episcopus, aut presbyter, aut diaconus fuerit, deponatur: si vero monachus aut laicus, anathematizetur, et imperialium legum obnoxius sit, tanquam contrarius praeceptorum [Col. 0435C] Dei, et inimicus dogmatum paternorum.


Epiphanius diaconus legit:

Ecclesiam universam accusantes, et in hoc minime contenti, neque saturitatem impietatis accipientes, adhuc sine lege et sine jure definiunt non faciendam imaginem. Sed quis, rogo, eorum qui pie vivunt et sentiunt, istis obediat? Adeo namque confirmata est venerabilium in ecclesiis imaginum exhibitio, ut ex quo denuntiatum est Evangelium usque nunc, in illis manifestatae consistant: et omne quod antiquitate excellit, reverendum est. Quid enim aliud jubet divinus Apostolus Corinthiis [Thessalonicensibus] scribens: Tenete traditiones quas accepistis (II Thess. II)? et rursus Timotheo Titoque [Col. 0435D] profanas vocum novitates praecipiens devitare (I Tim. VI, II Tim. II, Tit. III)? Omnes ergo Christiani tanquam in sancta catholica Ecclesia geniti, traditiones quas accepimus, tenemus, et in illis stabilimur, et novitates vocum devitamus, sequentes divinum Apostolum. Et quotquot per singula tempora nobilibus Patribus nostris visa sunt supra fundamentum apostolorum et prophetarum superaedificanda, recipimus: ea vero quae aliter se habent, ut inimica et impugnantia exsecramur, omnia videlicet quae a pessimis et impiis haeresibus vane deprompta sunt: cum quibus et noviter fabrefactam Christianos accusantium garrulitatem, utpote Deo odibilem exsecramur abominantes. Porro extensam [Col. 0436A] habentes impietatem, non solum linguam acutam habuerunt ad quamdam fraudem [ad peccandum loquendo], sed et manum imperantium calumniari et percutere docuerunt, dicentes: Imperialium legum obnoxius habeatur qui non illis paruerit. Ex hac igitur voce multa et diversa per orbem fundebantur: crudelitas indeficienter, hoc studium erat imperantibus et principibus ejus atque alienis episcopis [Gr., princip. et ipsis adversariis episcopis]. Et quae lingua potest haec tragicis fletibus enarrare? Unde autem, vel qualiter incipiam singularum rerum hinc gestarum referre turbationes, timores, persecutiones, custodias monachorum per civitates, atque flagella, vincula eorum per multos annos, catenas circumdatorum pedum, sacrorum [Col. 0436B] vasorum demolitionem, codicum ustionem, sanctorum templorum profanationes, venerabilium monasteriorum pollutas translationes in saecularia receptacula: ita ut inhabitantes in eis reverendi viri post rapinam bonorum suorum ad barbaricas regiones pergerent, et more apostolico meliorem ducerent vitam, eligentes potius inter gentes degere quam cum contribulibus conversationem obscoenam ducere; divino obedientes Apostolo praecipienti, cum hujuscemodi nec cibum sumere (I Cor. V). Et quod est horum omnium atrocissimum, quia etiam usque in praesens haec impietas profanationis venerabilium monasteriorum apud quosdam praevaricatorie permanet: et pro sacris hymnis et voce exsultationis, quae in tabernaculis justorum fiunt, cantica meretricia [Col. 0436C] et satanicae modulationes: et pro creberrimis genuflexionibus, saltatoriae disputationes [inflexiones]. Cum his autem pericula, tumultum, commotionem, verbera, poenas, orbationes oculorum, excisiones narium, mutilationes linguarum, ignominiosas fugas, id est exsilia reverendorum virorum, quia per universum orbem dispersi sunt; sanctarum facierum adustionem, barbarorum incendia, virginum post foedus Christo promissum, iniquum et violentum conjugium: et quod his omnibus est truculentius, homicidia. Hi sunt fructus contra veritatem pervicaciter contendentium: haec est vesania manifesta, et non judicium verum: quae vidit Deus; et his omnibus continuis malis liberavit Ecclesiam suam. Et gloria ipsi. Amen. De nequam autem consilio [Col. 0436D] suo contempti, a veritate arguuntur, dum taliter aiunt:


Gregorius episcopus legit:

Definimus autem et hoc, non audere hominem quemlibet, qui Ecclesiae Dei aut venerabili domui praeest, sub obtentu diminutionis talis imaginum erroris mittere manus suas in sancta vasa quae sunt Deo deputata, causa transferendi ea in simulacra [Gr., in alios usus, quod simulacris depicta sint].


Epiphanius diaconus legit:

Haec ora non timentium Dominum eructarunt. Quis enim eorum qui habent divino timore confixam [Col. 0437A] mentem, ea quae Deo sunt deputata, praesumeret idolorum vocabulo nuncupare, licet nimium sit indoctus ac indisciplinatus? nisi forte oblitus fuerit magni et salutaris mysterii, quod Deus Verbum carne adveniens in nobis operatus est, eruens nos ab idolorum errore. Nam simulacra vocare Dei cultoribus moris est gentilium idola. Vere haec eorum sunt, qui ex terra garrulitates provocant, et de ventre eorum pronuntiationes eliciunt, qui saturitatibus stercoralibus conceptis, putridas evaporationes mentis emittens, vesanos et phrenesi captos effecit. Unde et inferunt:


Gregorius episcopus legit:

Sed nec in vestes, aut alia vela, vel aliud quid consecratum in sacrum ministerium, ne inutilitas [Col. 0437B] in illa efficiatur.


Epiphanius diaconus legit:

Detrahentes et deliberantes, quod male recipiat imaginales picturas Ecclesia sanctorum, turpia et idola et simulacra has appellantes; nunc velut obliti suae scelestae sententiae, haec manenda in Ecclesia tamquam Deo consecrata judicant. Et si Deo consecrantur, quomodo turpia sunt, et diabolicae adinventiones? Sed certum est quod Caiphae sit sententia (Joan. XI). Ille enim malitia quidem Christum occidit, ignorantia vero vera dicens, hunc Salvatorem humani generis confitebatur. Ita et ipsi similes ei facti, malitia quidem errorem, et simulacra, et turpia, et diabolici argumenti adinventionem, imaginum effigiem dicunt: nolentes autem et a veritate [Col. 0437C] convicti, sacra haec et Deo dicata confiteri coguntur, et in laqueos propriarum contentionum incidunt. Unde eos qui sequuntur illos deridentes, alloquuntur:


Gregorius episcopus legit:

Si vero quis a Deo accepta virtute, voluerit transferre eadem vasa vel pallas, non audere eum absque consilio et notitia sanctissimi et beatissimi universalis patriarchae, ac praeceptione piissimorum et amicorum Christi imperatorum nostrorum hoc agere, ne hac occasione diabolus Ecclesias Dei humiliet: sed nec quemquam principum, vel eorum qui ipsis subsunt, id est laicalis ordinis, hujusmodi occasione immittere manum in divina templa, [Col. 0437D] et haec captivare; quemadmodum a quibusdam qui inordinate ambulabant, ante jam talia facta sunt.


Epiphanius diaconus legit:

Quis non derideat, imo lamentetur super hac legislatione? Propter haec enim vaniloqua verba multi temere praesumpserunt graves [Gr., Briarei] manus immittere in sacrata vasa, ab ipsis videlicet sumentes excusationes: facile namque malitia labitur. Illos enim providentes [Gr., parum curantes] beatissimos, ut ipsi dicunt, sed ut veritas se habet, alienos episcopos defraudaturos aurum et argentum sacrorum monumentorum, atque factas in musivis picturas, [Col. 0438A] sic [Gr., ipsi quoque sic] operati sunt, in communes domos et balnea atque theatra haec transmutantes; et quondam sancta horum judicio polluta sunt, et gloriantes aiunt:


Gregorius episcopus legit:

His autem bene habitis, atque gratia divina firmatis, justum judicavimus, hoc catholico ac Deo placente scripto nostro definitiones capitulares exponere: quoniam et nos putamus apostolice dicere (I Cor. VII): sed et credimus nos Spiritum Christi habere; et sicut antecessores nostri qui in ipsum crediderunt, quaedam synodice definientes locuti sunt, et nos credimus in ipsum, per quem loquimur [propter quod etiam loq.]: post quasdam quae praeceptae sunt, patrias [Gr., praemittentur [Col. 0438B] pat.] definitiones, consequenter et concorditer quae nobis videntur, definientes.


Epiphanius diaconus legit:

Multis et variis superius deliratis, pravitatem suam expresse pronuntiantes, et in multa hanc dispertientes, semetipsos magistris Ecclesiae coaequare nituntur, et cum sacris eorum affatibus scelestas definitiones suas arroganter annumerant, mendacium veritati commiscere volentes, et quodammodo melle haustus pestiferos temperantes. Sed qui Spiritu Dei aguntur, quod melius est a pejore discernunt, et quaecunque pie tanquam a sanctis Patribus ante sunt definita, recipiunt: quaecunque vero perverse ab his dicta sunt, offensi retundunt. Ipsi enim falsiloqui [Col. 0438C] confitentur quidem se nosse Deum, sed a semita quae ducit ad regiam viam exorbitant, sincerae fidei nostrae verba malitiae veneno inficientes, et suae inscientiae affines habentes haeresiarchas. Nam et ipsi plura Ecclesiae catholicae consona sapuerunt: verum in uno vel duobus praevaricantes, anathematis poenam sortiti sunt. Cum quibus portionem consecuti sunt hi qui talia fantur.


Gregorius episcopus legit:

Si quis non confitetur secundum apostolicas et paternas traditiones, in Patre et Filio et Spiritu sancto unam deitatem, naturam atque substantiam, voluntatem et operationem, virtutem et dominationem, regnum et potestatem in tribus subsistentiis, [Col. 0438D] id est personis glorificatis, anathema. Si quis non confitetur unum de sancta Trinitate, id est Filium Verbum Dei et Patris, Dominum videlicet nostrum Jesum Christum, ante saecula quidem genitum secundum divinitatem, in novissimis autem diebus eumdem propter salutem nostram descendisse de coelis, et incarnatum ex Spiritu sancto et Maria semper Virgine, et ex ea natum super omnem sensus humani capacitatem, anathema! Si quis non confitetur Deum esse secundum veritatem Emmanuel, et idcirco Dei genitricem sanctam Virginem esse (genuit enim carnaliter carnem factum Dei Verbum) anathema! Si quis non confitetur carnem secundum subsistentiam unitam esse [Col. 0439A] Verbo quod est ex Deo Patre, atque unum esse Christum cum carne sua, eumdem scilicet ipsum Deum simul et hominem, anathema! Si quis non confitetur Domini carnem vivificam esse, et propriam ejusdem Verbi quod est ex Patre, sed ut alterius cujusdam praeter se sibi quidem sociati per dignitatem, id est ut solam divinam habitationem habentis, et non potius etiam vivificantem, ut diximus, quia facta est propria Verbi omnia vivificare valentis, anathema! Si quis non confitetur in uno Christo vero Deo nostro duas naturas, et duas naturales voluntates, et duas naturales operationes communicabiliter, inseparabiliter, inconvertibiliter, indivise et inconfuse secundum sanctorum Patrum magisterium, anathema! Si quis [Col. 0439B] non confitetur Dominum nostrum Jesum Christum cum assumptione, id est animata carne sua anima rationabili atque intellectuali, Deo et Patri considere, sicque demum venturum cum paterna claritate sua judicare vivos et mortuos, non quidem jam carnem, sed nec incorporeum, quibus ipse novit rationibus Deo specificato corpore [Gr., Deiformi corpore], quo et appareat his qui eum pupugerunt, et maneat Deus absque crassitudine, anathema!


Epiphanius diaconus et cubuclesius legit:

Usque ad haec bene sentiunt, cum sanctorum Patrum editionibus concinentes: imo vero dogmata eorum usurpantes, sibi gloriam conferunt. Porro in [Col. 0439C] caeteris amara virulentae linguae suae et viperea veneno mortifero plena dogmata evomunt.


Gregorius episcopus legit:

Si quis divinum Dei Verbi characterem secundum incarnationem per materiales colores considerare studuerit, et non ex toto eum corde adoraverit oculis intelligibilibus, super claritatem solis a dextris Dei in excelsis super thronum gloriae sedentem, anathema!


Epiphanius diaconus legit:

Inopinati quidam allegoristae super hac phantastica sua sententia demonstrantur. Characterem enim Dei et Patris Filium Apostolo praedicante (Hebr. I), propter indissimilitudinem et incommutabilitatem [Col. 0439D] substantiae, ipsi alterum facientes, characterem in assumpta a Deo Verbo carne prave intelligunt, et ex sensibus insensatis eructant, inanem quamdam sententiam perhibentes: Si quis divinum Verbi Dei characterem secundum incarnationem per materiales colores considerare studuerit. Quia alterius quidem substantiae est caro quam assumpsit, et Dei Verbi natura, cuncti novimus, tam ex veritate, quam ex principibus Ecclesiae sanctis, videlicet apostolis, et egregiis Patribus nostris edocti. Etenim arcanorum inspector Paulus divinus apostolus, secundum quod dicitur [Gr., dictum est], homousion volens praedicare ad Deum et Patrem Filii et Dei Verbi, nihil proprium et conveniens adinvenit, quam [Col. 0440A] ut exclamaret characterem substantiae Patris Filium. Isti autem veritatem in mendacium convertere tentantes, introducunt vituperationes atque quassatas voces has, venerabilium imaginum odio configentes [Cr., affixi]. Unde incidunt in intellectus blasphemiam commendantes, atque in reprobum sensum traditi, adhuc inquiunt:


Gregorius episcopus legit:

Si quis incircumscriptam Dei Verbi essentiam atque subsistentiam, pro eo quod incarnatum sit, studuerit per materiales colores in imaginibus humana forma circumscribere, et non potius Deum praedicat, illud nihilominus etiam post incarnationem incircumscriptum esse, anathema!


Epiphanius diaconus legit:
[Col. 0440B]

Tanquam circa opportunas ecclesiasticas traditiones insanabiliter infirmati, et pestilenti languore sensum corruptum habentes, haec asserunt, et contagium deceptionis recto sermoni applicant; et decipiuntur mente, incircumscriptam naturam divini Verbi, et circumscriptam et ab ipso assumptam carnem confundentes; hoc enim expresse indicat quod ab ipsis est dictum: Nihilominus etiam post incarnationem incircumscriptum esse. Ubi aliquando hanc levem assertionem adinvenerunt sapientes circa inania? Nam plenus blasphemiae sensus est, incircumscriptum post incarnationem asserere super omnia Dominum Jesum Christum verum Deum nostrum, [Col. 0440C] et maxime ipso discipulis perhibente: Lazarus amicus noster dormit; et gaudeo propter vos, quia non eram ibi (Joan. XI). Ergo, non eram ibi, circumscriptionis est proprium? etiam, et oppido etiam. Sed ut ea quae ante passionem de hoc evangelice dicta sunt, omittamus, quae post resurrectionem acta sunt dicam. Mulieribus apparens incircumscriptus nullatenus erat: semetipsum manifestare duobus discipulis, circumscriptionis est proprium. Januis clausis intrare, et a Thoma palpari quid aliud quam circumscriptio est? Et discipulis in Galilaeam euntibus, illic ab eis videri et adorari, hoc ipsum est (Luc. XXIV, Joan. XX). Videntibusque discipulis ascendere in coelum, et angelo super istos astante [Col. 0440D] atque dicente: Viri, quid statis intuentes in coelum? Hic Jesus qui assumptus est a vobis in coelum, sic veniet quemadmodum vidistis eum euntem in coelum (Act. I). Putas non sunt haec circumscriptionis? etiam valde. Sic enim et omnes deiferi Patres nostri docent; et manifestum est his qui bene sapiunt, quod secundum id quidem quod Deus et Verbum Dei et Patris, est invisibilis, incircumscriptus, incomprehensibilis, et in omni loco sit dominationis suae: secundum id autem quod humanam naturam suscepit, et visibilis et circumscriptus, juxta quod ipse discipulis ait, non illic se fuisse: et comprehensibilis est, ut Thomas nos certos reddidit (Joan. XI, XX). In multas ergo malitias per unam blasphemiam suam concinunt deceptoriae Christianos accusantium vesamae [Col. 0441A] praeceptores; rursus enim calumniantes pronuntiant:


Gregorius episcopus legit:

Si quis Dei Verbi naturae et carnis inseparabilem per subsistentiam factam unitionem, id est patrationem quae ex utroque inconfusa et inseparabilis est facta, in imagine pingere tentat, nominans eum Christum; Christi autem nomen Deum et hominem significat; ac per hoc confusionem duarum naturarum portentuose fingens, anathema!


Epiphanius diaconus legit:

Novit exsecramentum erroris recto verbo adhaerere. Etenim isti inseparabili et inconfusae unitioni quae in Christo est per subsistentiam, imaginum [Col. 0441B] facturam adversam, et confusionem duarum naturarum afferentem, mendaciter et nequiter autumant: sed veritas Dei non est alligata. Nam Christus nomen est duarum naturarum, visibilis scilicet et invisibilis, index: ipse vero Christus visus hominibus per velum, id est carnem suam, licet divina natura occultaretur, per signa hanc manifestabat. Idcirco sancta Dei Ecclesia, ut accepit a sanctis Apostolis et Patribus, ipsam speciem quae visa est hominibus, describit, et non dividit Christum secundum eorum deliram accusationem. Imago enim secundum nomen tantum, et non secundum definitionem communicat primitivo, ut saepe jam diximus; quia et anima caret, quam impossibile est circumscribi [describi], quia invisibilis est. Et si animam, praesertim [Col. 0441C] cum sit creata, impossibile est depingere, quanto magis incomprehensibilem et investigabilem unigeniti Filii divinitatem imaginari quis sensibiliter excogitaret, licet nimis extra sensus existat? Conversus est ergo dolor eorum in capita ipsorum. Anathema enim quod ipsi sortiti [Gr., nugati] sunt, in ipsis manet in saeculum; porro iterum aiunt:


Gregorius episcopus legit:

Si quis dividit unitam Dei verbi subsistentiae carnem, in sensu puram eam habens, et ex hoc pingere illam in imagine studens, anathema!


Epiphanius diaconus legit:

S. Gregorius cognomento Theologus ita dicit (Orat. [Col. 0441D] 2 de Filio): Quando naturae distant in sensu, separantur simul et nomina; sed et multi ex Patribus hoc usi sunt: etenim veritati ita videtur. Ipsi autem et ea privati et paternis definitionibus, dicunt: Si quis dividit unitam Dei Verbi subsistentiae carnem in sensu. Reperiuntur ergo nec in isto consonantes cum Patrum expositione sanctorum: sed veritatem evidenter impugnant, eadem de ipsis [Gr., iisdem] affati; et catholicam Ecclesiam similia Nestorio praedicare calumniantur. Porro sibi congrua dicentes, inferunt:


Gregorius episcopus legit:

Si quis unum Christum dividit in subsistentias duas, separatim ponens Dei Filium, et separatim [Col. 0442A] Virginis Mariae, et non unum ac eumdem, sed affectualem unitionem eis factam fuisse fatetur; et hinc eum in imagine, quasi privatae subsistentiae sit ex Virgine, pingit, anathema!


Epiphanius diaconus legit:

Tanta eademque de semetipsis in circuitu ambulantes pronuntiant [tam multa de eisdem inculcando pron.], ut pene nec numero subjiciantur, quae ab eis rumore improbo asseruntur. Adinvenientes enim Nestorii impiam opinionem, imaginem formationi hanc applicant, inopina quaedam et absurda resarcinantes. Hujusmodi ergo ratiuncularum crebra facta destructione, nunc silentio has tradere necessarium judicamus. Eructant autem rursus haec.


Gregorius episcopus legit:
[Col. 0442B]

Si quis carnem qua deificata est ex unitione sua quae ad divinum Verbum effecta est, in imagine pinxerit, veluti separans eam ex assumente atque deificante illam divinitate, et sine Deo hanc [Gr., minime deificatam hanc] per hoc conficiens, anathema!


Epiphanius diaconus legit:

Catholica Ecclesia etsi pingit Christum in humana forma, sed non separat hanc ex unita sibi divinitate. Deificatam autem potius credit, et unam cum Deo hanc confitetur, secundum magnum Gregorium (Orat. 2 in Pascha) et veritatem: non sicut ipsi indocte ac inerudite barbarizantes dixerunt, sine Deo ex hoc [Col. 0442C] carnem Domini confici. Sicut enim quis hominem depingens, sine anima non facit hominem, sed ille cum anima permanet, et imago ejus dicitur, eo quod similis ei appareat: ita et nos imaginem Domini facientes, deificatam carnem Domini confitemur, et nihil imaginem aliud scimus, quam imaginem indicantem principalis imitationem. Hinc et nomen ejus sortita est, et secundum id tantum ei communicat: et ideo venerabilis est et sancta. Si vero scelesti viri vel daemonis est imago, polluta et contaminata est, quia et principale ejus profanum et contaminatum existit. Ergo laborantes in vanum, colligunt manibus sterilitatem, et recipiunt a veritate anathema: quo non carebunt dicentes hujusmodi:


Gregorius episcopus legit:

[Col. 0442D] Si quis Deum Verbum qui in forma Dei est, quique formam servi in sua subsistentia recipit, et per omnia similis nobis factus est absque peccato, tentat per materiales colores formare, quasi purum hominem, et separare illum ab inseparabili et incommutabili divinitate, ut ex hoc quaternitatem inducat [Gr., inducens] in sanctam et vivificam Trinitatem, anathema!


Epiphanius diaconus legit:

O amentiam ipsorum et vecordiam! non enim reverentur colligere anathema. Sed ut vermes in coeno volutati nutriuntur, ita et isti huic voci infixi, saturitatem minime accipere patiuntur, sanctificatae [Col. 0443A] Dei Ecclesiae maledicere conantes, cum sint ipsi maledictione dignissimi. Hi namque qui benedicunt ei, ut ait Scriptura, benedicentur [sunt benedicti]: et qui maledicunt ei, maledicti sunt (Gen. XXVII). Porro purum hominem illos conjicere Salvatorem Christum, et separare illum a divinitate, sicque quaternitatem inducere per picturam, quis putas, non derideat, et risum latum super eorum insipientia non diffundat, imo vero blasphemiam lugeat? Non enim secundum quod in imagine figuratur Christus in humana forma, quaternitatem credit is qui hoc facit, sed confitetur Deum Verbum incarnatum esse veritate et non phantasia. Denique Nestorius qui laesis sensibus duas subsistentias sicut duas naturas blaspheme dogmatizavit in Christo, ille quaternitatem induxisse [Col. 0443B] dignoscitur. Sancta vero Dei Ecclesia unam subsistentiam Christi in duabus naturis recte confessa, ad commemorationem salutaris ejus dispensationis imaginaliter formare illum divinitus erudita est. Porro volentes semetipsos probatos ostendere, etiam verum quid asserunt, ita dicentes:


Gregorius episcopus legit:

Si quis non confitetur sanctam semper Virginem Mariam proprie ac vere Dei genitricem, sublimiorem esse omni visibili et invisibili creatura, et cum sincera fide ipsius non expetit intercessiones, tanquam fiduciam habentis ad Deum nostrum qui ex illa genitus est, anathema!


Epiphanius diaconus legit:

[Col. 0443C] In his stabilita et certificata catholica Ecclesia, ab his qui aliter sapiunt quam ejus in Deo traditio docet, non indiget quid audire. Etenim Dominus dum a daemonibus praedicaretur, hos abigebat: et Paulus divinus Apostolus et comites peregrinationis ejus ab eis testimonium habentes, quod homines essent Dei excelsi, et viam salutis denuntiarent (Act. XVI) eos pellebant: ita et isti licet aliquid verum pronuntient, tamen a sancta Dei Ecclesia propelluntur. Rursus autem veluti canes reversi ad suum vomitum, et sues loti in volutabro luti (II Petr. II) grunniunt hujuscemodi:


Gregorius episcopus legit:

Si quis universorum sanctorum effigies in imaginibus [Col. 0443D] inanimatis et surdis ex materialibus coloribus titulari studuerit, nullum profectum ferentes (vanum enim est commentum, et diabolicae argumentationis inventio) et non magis horum virtutes per ea quae in Scripturis de illis insinuantur, veluti quasdam animatas imagines in se depingit, et ad similem illis ex hoc erigitur zelum, quemadmodum divini Patres nostri dixerunt, anathema!


Epiphanius diaconus legit:

Divini Patres nostri tale quid neque docuerunt, neque praedicaverunt, sed sibimet hoc nomen imposuerunt falsiloqui: et ipsorum sunt istae ineptiae, quoniam in subsequentibus septimam sese synodum nuncupant. Et quidem [Gr., quidam] Sapiens dicit: [Col. 0444A] Alius te laudet, et non os tuum: extraneus, et non labia tua (Prov. XXVII). Isti autem a quoquam neque eruditi, neque laudati, sibimet laudem excogitant, et vocari volunt ab hominibus Rabbi, Patres esse gestientes catholicae Ecclesiae. Hanc autem calumniantur Christum Deum nostrum derelinquere, et idololatriae adhaerere; cum ipse dicat per Isaiam prophetam ad illam: Ponam te exsultationem aeternam, laetitiam generationum generationibus (Isa. LX, sec. LXX). Et per Salomonem: Tota bona es, proxima mea, et macula non est in te (Cant. IV). Inspiciamus ergo insipientiam ipsorum: quia quam calumniantur idololatriae, hujus se gloriantur esse magistri. Et si idololatrarum sunt patres, dicant: Partis alicujus quae idololatriam exercuit in Ecclesia sunt [Col. 0444B] magistri, an totius? et si quidem partis, debuerant et ipsi concinere plenitudini Ecclesiae, et sub hujus jure subsistere, et fructus veritatis apud se [Gr., ab ea] carpere: quemadmodum omnes egregii Patres nostri, qui incorrecta corrigebant, et coaptabant discissa. Sed quia catholica Ecclesia hac traditione decoratur, ipsi ab ea excisi putant [Gr., videntur] totam damnare tanquam erroneam; et certe horrendum est dicere, et tacere, damnatio. Procedit enim contra ipsos [Gr., Perit enim secundum ipsos] vera in Christum professio, et pernicies universitatem arripuit: sed procul sint haec, tanquam in vanum dicta et sine causa pronuntiata. Itaque hinc et inde impellentur, quia venerabilium imaginum pictura ex superioribus annis tradita in catholica [Col. 0444C] Ecclesia, et in venerabilibus templis informata, quam sancti Patres et tradiderunt et receperunt, et omne Christianorum collegium: ipsi non solum ab his omnibus sunt frustrati [abducti], sed quod est saevius et terribilius, clamor anathematis eorum sodomitice et gomorrhice multiplicatus est (Gen. XIX). Hinc et peccatum eorum magnum est nimis: et quis poterit sufferre hujus furoris insaniam, harumque satyricarum turbulentiarum scenicas facies? Quod si cognovissent veritatem, quae manifesta est omnibus qui pie intelligere volunt, scirent utique quia, sicut per ea quae in Scripturis de sanctis indicantur, memores passionum eorum efficimur, et ad similem zelum erigimur: ita et per imaginalem descriptionem passiones horum [Col. 0444D] videntes, in commemorationem virtutis eorum et Deo plenae vitae venimus. Deinde rursus bene sentiunt, dicentes ita:


Gregorius episcopus legit:

Si quis non confitetur omnes sanctos qui a saeculo usque nunc sunt, qui ante legem, ac in lege et in gratia Deo placuerunt, honorabiles esse coram ipso anima et corpore, vel horum non postulat orationes, tanquam fiduciam habentium pro mundo intercedere, secundum ecclesiasticam traditionem, anathema!


Epiphanius diaconus legit:

Cum ecclesiasticam traditionem dixerint, oportebat [Col. 0445A] eos promulgare: Si quis et imaginales picturas non recipit, anathema sit. Antiqua quippe revera est in catholica Ecclesia traditio, et valde juste in commemorationem nobis principalium agnita: sed impudenter hanc mysticam projicientes scientiam, catholicam alloquuntur Ecclesiam: Vias tuas nolumus [Gr., scire nolumus]. Unde post hanc editionem suam, et intercessionum Deo acceptabilem oblationem abjecerunt, delentes hanc ex hoc scripto suo: quod omnes noverunt. Moris enim est haereticis, ut cum viderint [Gr., contempserint] vel in uno sermone pietatis, et veritatis viam revertantur [verbo pietatem, et a veritatis via aberraverint], in multa et diversa fallentes [labi]. Simplex est enim veritas: at vero mendacium multiplex. [Col. 0445B] Ariani quippe creaturam dicentes Deum Verbum, cum hac impia blasphemia sua sine anima hunc incarnatum fuisse delire mentiti sunt. Et Eutyches infelix unam naturam opinans in dispensatione Domini, blasphemabat, diviniorem quamdam carnem dicens eum suscepisse, et non consubstantialem naturae nostrae. Similiter ergo et antistites hujus haereseos hos aemulantes, una novitate minime contenti, et satietatem mali non habentes, et aliam vicinam hujus arripuerunt. Sequentia [Consentanea] vero eloquia, putantes sanctis Patribus coaequari, et hypocrisi simulantes pietatem, proferunt.


Gregorius episcopus legit:

Si quis non confitetur resurrectionem mortuorum, [Col. 0445C] et judicium, et retributionem condignam unicuique justis Dei ponderibus recompensandum, et non fore terminum supplicii, sed nec coelestis regni, id est Dei deliciarum (non enim est regnum coelorum esca et potus, sed justitia, et pax, et gaudium in Spiritu sancto [Rom. XIV], secundum divinum Apostolum) anathema!


Epiphanius diaconus legit:

Haec primatum verae fidei nostrae, sanctorum scilicet apostolorum, et egregiorum Patrum est segregatio [definitio]. Haec catholicae Ecclesiae est, et non haereticorum confessio. Quod vero subsequitur, proprium est eorum, quoniam indisciplinatione ac ineruditione plenum est, dum ita circumbombat [circumboat].


Gregorius episcopus legit:
[Col. 0445D]

Si quis non recipit sanctam hanc et universalem septimam synodum nostram, sed huic quoquo modo derogat, et non cum omni satisfactione amplectitur ea quae ab ipsa secundum divinitus inspiratae Scripturae doctrinam definita sunt, anathema sit a Patre et Filio et Spiritu sancto, ac universalibus septem synodis!


Epiphanius diaconus legit:

Veritatis ignorantia, sensuum et mentis est caecitas. Haec enim eorum sententia plus inscientiae et amentiae quam impietatis habet. Non enim sapientes sunt, nisi circa indisciplinationem. Septimam enim synodum [Col. 0446A] sese vocantes, quasi de aliis septem synodis quae factae fuerunt, anathematismum suum posuere, dicentes: Anathema sit a sanctis et universalibus septem synodis: et non magis deridentur propter indisciplinationem, quam compassionis affectu lugentur propter impietatem. Veritatem enim ferentes [deferentes], et a bona semita et regia via aversi, in foveam et hiatus atque praecipitia incidunt. Quibus et proverbialis sermo pronuntiat: In axis [In axibus] agri sui erraverunt, et collegerunt manibus infecunditatem (Prov. IX). Propter quod et acutas sagittas suas, et tensos arcus, quos adversus Ecclesiam jaculati sunt, in corde ipsorum veritatis amatores et justitiae quaesitores infixerunt; et assumunt David modulantem in spiritu (Psal. VII): Lacum aperuerunt [Col. 0446B] hujus pravitatis institutores, et foderunt eum, et inciderunt in foveam quam fecerunt: et conversus est dolor eorum in caput eorum, et in verticem eorum iniquitas eorum descendet. Quoniam dicunt amarum dulce, et dulce amarum: et ponunt lucem tenebras, et tenebras lucem (Psal. V), dicentes ita:


Gregorius episcopus legit:

His igitur a nobis cum omni districtione et diligentia decretis, definimus aliam fidem nemini licere proferre, id est conscribere vel componere, aut sapere seu docere aliter. At vero qui ausi fuerint componere fidem aliam, vel proferre, aut docere, aut tradere his qui volunt reverti ad agnitionem veritatis a quacunque haeresi; aut novitatem [Col. 0446C] vocum, id est dictionis adinventionem, ad subversionem praesentium definitionum quae a nobis promulgatae sunt, introduxerint: siquidem episcopi fuerint, vel clerici, alienos esse episcopos ab episcopatu, et clericos a clero; si vero monachi fuerint aut laici, anathematizari.


Epiphanius diaconus legit:

Illusi ab indisciplinatione haec ab egregiis Patribus nostris extorserunt, ac veluti propria composuerunt. Propter quod et inanis et otiosus est sermo ipsorum, et nec responsione dignus.


Gregorius episcopus legit:

Divi imperatores Constantinus et Leo dixerunt: Dicat sancta et universalis synodus, si per consensum [Col. 0446D] omnium sanctissimorum episcoporum definitio quae nunc lecta est, promulgata sit.

Sancta synodus exclamavit: Omnes ita credimus, omnes idipsum sapimus; omnes consonanter et libenter subscripsimus, omnes orthodoxe credimus, omnes intelligibiliter intelligibilem divinitatem adoramus! Haec est fides apostolorum, haec est fides Patrum, haec est fides orthodoxorum! Sic omnes servientes Deo adorabant! Multos annos imperatorum! Luminaria pacis, Domine, custodi: piam, Domine, vitam illis! Leoni et Constantino aeterna memoria! Vos estis pax orbis terrae: conservet vos fides vestra! Christum honorificatis, ipse vos conservabit! Orthodoxiam vos confirmastis! [Col. 0447A] Piam, Domine, vitam eis! Absit invidia ab imperio eorum! Deus custodiat imperium vestrum! Deus imperium vestrum pacificet! Vestra vita, orthodoxorum vita! Coelestis rex terrenos custodi! per vos universalis Ecclesia pacificata est! Vos luminaria orthodoxiae estis! Luminaria orbis, Domine, conserva! Aeterna memoria Constantino et Leoni! Novo Constantino piisimo imperatorum multos annos! A genere orthodoxum, Domine, custodi: piam, Domine, vitam ei: abscedat invidia a regno ejus! Piissimae Augustae multos annos! Eam quae pia, quae orthodoxa est, Deus conservet! A ascedat invidia a regno vestro! Deus custodiat imperium vestrum, Deus pacificet regnum vestrum! Inconfusam in Christo dispensationem vos [Col. 0447B] bene discrevistis! Inseparabilitatem duarum in Christo naturarum firmius vos praedicastis! Sanctorum et universalium sex conciliorum dogmata vos roborastis! Omnem idololatriam vos exterminastis! Magistros hujusmodi erroris vos publicastis! Contraria sentientes vos propalastis!


Epiphanius diaconus legit:

Pronuntiantes imperatoribus consueta, mendacii furoribus quasi facibus animam exardescere facientes, ex ipsa diaboli argumentatione loquuntur, dicentes: Omnem idololatriam vos exterminastis. Utinam surdae fierent aures nostrae, ne audirent corrumpentem animas vocem. Noli, inquit proverbialis sermo, assiduus esse cum muliere meretrice (Prov. V). Salutarem [Col. 0447C] namque dispensationis rationem demoliri volentes, in omnem blasphemiae excessum devenerunt. Et quid ad hanc lugendam rabiem dicemus, nisi ea quae a Spiritu sancto per David psalmographum prolata sunt? Venenum aspidum sub labiis eorum; sepulcrum patens est guttur eorum; linguis suis dolose agebant (Psal. XIII). Hinc et deciderunt a cogitationibus suis, judicati a Christo Deo nostro, qui nos eripuit ab idolorum errore. Ipse enim homo perfectus propter salutem nostram fieri dignatus, omnem idolatriam exterminavit. Dixit enim per prophetam: Ecce dies veniunt, et delebo nomina simulacrorum a terra, et jam non erit eorum memoria (Zach. XIII). Certum ergo est quod prophetia in ipsum referatur, et non sicuti ipsi dixerunt, ad imperium principum. [Col. 0447D] Apostasiae quippe proprium est, hanc gratiam seu donum aliis acquirere [tribuere]. Clamant Christiani ex magnivoco Isaia potati: Non legatus, non angelus, sed ipse Dominus salvavit nos (Isa. LXIII). Si vero, ut ipsi fatentur, episcoporum collegium vel regum imperium eruit nos ab errore idolorum, aberravit a veritate humanum genus; et non salvantes, sed alterius magna extollentis est hoc credere salvum [Gr., alio salvante hoc, et alio salvatum a se illud jactante]. Ab idolorum enim errore ac deceptione Christo Deo nostro eruente nos, ipsi magna extollunt, fatentes se redemptionem fecisse. O arrogantiam et amentiam! Frustrati quippe veritate, et mente ac sensibus excaeati sunt; propriisque conjecturis et phantasiis decepti, [Col. 0448A] adulatione intincti [demersi] sunt: et aptas ac decentes declamare imperatoribus laudes recusantes, ea quae in Christum Deum nostrum referuntur eis deprompserunt: cum magis oporteret fortitudines horum edicere, contra hostes victorias, barbaricas subjectiones, quas in imaginibus et in parietibus in memoriam narrationis multi pinxerunt, et videntes ad amorem et zelum traxerunt: subjiciendorum acquisitiones [subjectorum conservationem], consilia, tropaea, mundanos status, civiles ordinationes, civitatum directiones. Hae sunt laude dignae ac bonae offerendae imperatoribus famae, per quas et omne quod subditum esset eis, provocaretur ad mentem [est eis, provocatur ad benevolentiam]. Porro linguas adhuc acutas habentes, et iram ac accusationem [Col. 0448B] spirantes, in obscura luna se putant sagittare [videntur sag.] rectos corde, dicentes ita [ista]:


Gregorius episcopus legit:

Germani, Georgii et Mansur, malae opinionis virorum sensum vos dissolvistis.

Germano duplici sensu et ligni cultori, anathema.

Georgio consentaneo ejus, et falsario paternorum magisteriorum, anathema.

Mansur nequam nominis, et similia Saracenis sentienti, anathema.

Imaginum servitori et falsa scribenti Mansur, anathema.

Contumelioso in Christum, et insidiatori imperii [Col. 0448C] Mansur, anathema.

Impietatis doctori et malo interpreti divinae Scripturae Mansur, anathema.

Trinitas tres istos deposuit.


Epiphanius diaconus legit:

Dicamus ad haec illud prophetae: Facies meretricis facta est tibi, renuens erubescere ad omnes (Jer. III). Etenim illae in sua opprobria et turpia studia venustatae, eos qui pudice vivunt, subsannare consueverunt. Abominatio enim peccatoribus Dei cultus. Ita et isti labia habentes dolosa, locuti sunt contra justos iniquitatem in superbia et contemptu. Sed Dominus abscondit eos in abdito vultus sui, et a conturbatione eorum contexit eos, et a contradictione linguarum ipsorum eruit eos. Ut luminaria enim in mundo [Col. 0448D] luxerunt, verbum vitae continentes: Germanus videlicet, qui in sacris litteris enutritus, et ut Samuel ab infantia Deo deputatus, atque sanctis Patribus est consimilis comprobatus. Cujus sequi disputationes necessarium esse, conscripta ejus affirmant per [celebrata per] universum orbem. Exaltationes enim Dei in faucibus ejus, et gladii ancipites in manibus ejus (Psal. CXLIX), jaculati contra dissidentes ecclesiasticae traditioni. Et Georgius patria Cyprius, qui evangelice patrimonium venundans [vitam instituens], et Christum Deum nostrum, qui dedit nobis normam dispensationem suam, imitans; non contendit, non clamavit: cum malediceretur, non maledicebat; cum pateretur, non comminabatur; percutienti [Col. 0449A] se maxillam vertebat et alteram, angarianti se mille passus apponebat et duplum: tulit jugum a juventute sua (Thren. III), bonum arbitratus secundum prophetam singulariter sedere, et silere. Atque Joannes, qui ab eis injuriose Mansur appellatus est, quique dimissis omnibus Matthaeum evangelistam aemulatus, Christum secutus est, majores divitias arbitratus thesauro quem in Arabia dereliquit [omni Arabum], opprobrium Christi; et elegit potius affligi cum plebe Dei, quam temporalem voluptatem habere peccati. Ipse itaque crucem suam et Christi portans, et secutus eum, pro Christo ab Oriente per Christum tubicinavit; non tolerabilem ducens vocum novitatem, quae diverso fuerat modo facta [Gr., in aliena f. regione facta], seu praevaricatricem factionem, rabidamque [Col. 0449B] insaniam, quae adversus sanctam Dei catholicam Ecclesiam erat armata. Sed hanc publicans, omnes exhortando et admonendo, cautos reddebat, ne adducerentur cum operantibus iniquitatem; quaerens in Ecclesiis antiquam legislationem teneri et pacificam constitutionem, quam Dominus discipulis suis nominis sui vocabulum sortientibus donavit [suis tanquam insigne donavit], dicens: Pacem meam do vobis, pacem meam relinquo vobis (Joan. XIV). His ergo reverendis viris et fide dignis taliter in Ecclesia catholica demonstratis, quae est adversus eos insurgens accusatio, et quam haec est horrenda, quam etiam ferre quis omnino non poterit? Vere ignorantiam ignoraverunt miseri, propriam linguam inhoneste denudantes, Germanumque mysticum sacrificatorem [Col. 0449C] et sacerdotem Christi, duplici sensu et ligni servitorem nominantes; similiter Georgium et Mansur; cum aliquando nec principibus quisquam talem blasphemiam ei qui unius fidei secum erat, injecerit: ab Hebraeis autem et Agarenis, et aliis infidelibus querela tali tam super divino typo crucis, quam super venerabilibus imaginibus et aliis sacris Deoque dicatis rebus, saepe Christiani accusati sunt. Nam Christianus Christiano hujusmodi accusationem nullatenus intulit: sed inutilis est justus injusto, quemadmodum lippis oculis sol. Ipsi quippe fugientes a veritate, atque ab ecclesiastica lege repulsi, traditi sunt falsiloquiis et maledictis; et nihil aliud colligunt, quam ut accusent Christianos et Domini sacerdotes; quasi dereliquerint [Col. 0449D] Deum vivum et verum, atque iconis deserviant: maledici quidam et laesi, multiloqui [Gr., conviciatores, locutores temerarii, et linguaces], et horum sectatores effecti et quis timentium Deum, et deridentium non latum risum suum effundat? vel potius non tristi lamento induatur et nocte profunda super hac ipsorum impietate? Et quia cum sint inventores malorum secundum divinum Apostolum, defecerunt scrutantes scrutinia, garrulitatibus eorum bene valere fatentes, sufficienter Dei gratia ad perfectam destructionem vanarum cogitationum falsi nominis eorum scientiae [disputatione peracta] consummantes, et cum veteribus haeresibus errorem inanis pravitatis ipsorum connumerantes, hunc excidimus [Col. 0450A] gladio spiritus: age nunc, instruamus animos audientium. Omnia ergo praesentia sunt intelligentibus, et erecta his qui inveniunt scientiam, sicuti proverbiatori bene (Prov. VIII), necnon et veritati videtur. Sancta enim Dei catholica Ecclesia ex diversis et variis rebus eos qui sibi nati sunt, trahit ad poenitentiam et ad agnitionem mandatorum Dei custodiae; et omnes sensus nostros festinat dirigere ad gloriam ejus qui est super omnia Deus; atque per auditum et visum correctionem facit, ipsa quae gesta sunt, vultibus eorum qui accedunt, apponens. Quando namque ex avaritia et amore pecuniarum rapit quemquam, ostendit ei in imagine Matthaeum, qui ex telonariis apostolus factus, avaritiae furia derelicta, Christum secutus est: et Zacchaeum in sycomorum [Col. 0450B] ascendentem, desiderantem Christum videre, ac ei repromittentem dimidium substantiae se praebere pauperibus, et si cui aliquid abstulit, reddere quadruplum (Matth. IX, Marc. II, Luc. V, XIX.): et sit ad custodiam conversionis et jugem memoriam, imaginalium formationum continua visio, ne repedetur ad proprium vomitum. Rapuit rursum alium desiderio meretricio depressum; pudici Joseph imaginem apponit, qui fornicationem abominans, et hanc pudicitia vincens (Gen. XXXIX), illud quod dicitur ad imaginem custodivit, cujus participes efficiuntur qui hanc dilexerunt. Iterum alibi beatam Susannam proponit pudicitia ornatam, et manibus extensis adjutorium ab excelso invocantem, et Danielem judicem praesidentem, et hanc eruentem de manibus seniorum [Col. 0450C] iniquorum (Dan. XIII): et sit imaginalis titulationis memoria ad custodiam pudicae vitae. Rapuit in deliciis substantiam suam consumentem, et mollibus vestimentis vestitum, quae oportet egenis praebere, in talibus vestibus expendentem, et delicatam vitam amplectentem; et ostendit ei Eliam melote amictum, et sufficienti esca contentum: et Joannem pilis cameli indutum, et agresti melle nutritum, Christumque digito demonstrantem, et profitentem hunc tollere peccatum mundi (Matth. III, Marc. I): cum his etiam magnum Basilium, atque ascetarum et monachorum multitudinem, corpore arefactorum. Ne vero extendamus sermonem, paucorum mentionem facientes, reliqua dimisimus audientibus perscrutanda. Habemus enim omnem Evangelii [Col. 0450D] narrationem depictam, et ad recordationem Dei nos adducentem et gaudio nos replentem. His enim vultibus nostris appositis, cor timentium Dominum laetificatur, floret facies, anima taedio affecta in alacritatem transfertur, et psallit una cum Dei patre David: Memor fui Dei et delectatus sum (Psal. LXXVI). Memoriam ergo Dei per eos semper habemus. Lectio enim minus nonnunquam recitatur in venerabilibus templis, imaginalis vero formatio vespere, mane et meridie tanquam in eis stabilita, narrat nobis et annuntiat veritatem gestorum. Suscipiamus ergo traditionem Ecclesiae, honoremus legislationem; ne scrutemur piam et legitimam consuetudinem, ne curiose agamus adversus antiqua jura. Omne quippe [Col. 0451A] quod in commemorationem Dei conditur [dicatur], acceptum est illi. Qui vero praeter hanc traditionem efficiuntur, cujus participes facti sunt omnes qui germane filiorum adoptionem receperunt in catholica Ecclesia, merito nothi sunt, et non filii. Itaque sentiamus bonum et optimum esse, venerabilium imaginum positionem in Ecclesia fieri, et spiritualiter reduci per has ad principalium suorum memoriam, atque istas propter earumdem honorificentiam et salutare et amplecti, ac debitam adorationem impendere. Sive ergo alicui sit salutationem gratum vocare, sive adorationem (hoc ipsum enim est utrumque; nisi forte quis adorationem quae secundum latriam exhibetur, intelligat: alia enim est haec, ut multipliciter est ostensum) tantum dignus is qui [Col. 0451B] accedit, sit adoratione. At si non fuerit] dignus, purificetur primum, et ita demum accedat ad imaginalem venerabilem formam. Nec instantia satanica sit erga adorationem earum, neque formido iniquae suspicionis habens occasionem: quia si accessero imaginem hanc salutaturus, invenior latriam quae in spiritu est huic impendere. Absit suspicio haec. Impugnatores enim Dei atque vaniloqui serpentem imitantes, haec garrulis linguis effantur. Etenim ipse accedens mulieri susurravit mendaciter: Quid, perhibens, dixit Deus? Ex omni ligno quod est in paradiso, comedes: de ligno autem quod est in medio paradisi, non comedetis (Gen. V). Ita et isti effeminata corda seducunt, dicentes: Quia qui adorat imaginem Domini, aut intemeratae dominae nostrae ac [Col. 0451C] vere genitricis Dei, vel sanctorum angelorum, aut cujusquam sanctorum, latriam quae in spiritu est huic offert. Ne decipiamur ergo sermone ipsorum: admonitio enim et prava diaboli est haec assertio. Nam et theologus Gregorius hanc destruit fabulationem, omnibus nobis jubens, cum dicit (Orat. de nat. Dom.): Bethlehem cole, praesepe adora. Cum hoc autem et Maximus memorandus, cujus laus in omnibus est Ecclesiis, dum cum viris quibusdam de ecclesiasticis negotiis disputaret, divinum pretiosae crucis typum, sanctum Evangelium et venerandam iconam praecipit in medium afferri, et haec cum illis ad certitudinem eorum quae dicta sunt, salutavit. Athanasius autem, qui ab immortalitate nomen accepit, expressius nobis annuntiat in epistola ad Marcellinum [Col. 0451D] missa, quam praeordinavit in codice interpretationis psalmorum, ita dicens: Libro psalmorum quis accepto, Salvatoris [Gr., de Salvatore] quidem prophetias consuete sicut in aliis Scripturis admirans et adorans egreditur [prosequitur]. Videsne qualiter prophetias egregius Pater adorare nobis jubeat? Et si has pium est adorare, quanto magis proventus propheticarum assertionum in imagine visos necessarium est adorare? [Col. 0452A] habet enim prophetia: Ecce virgo in utero habebit, et pariet filium (Isa. VII). Hanc ergo prophetiam in imagine nos videntes, id est Virginem eum amplexantem quem peperit, quomodo sufferemus, quo minus adoremus et salutemus? Quis ineruditus mente differre audeat ad hujusmodi salutationem? Dignos nosmetipsos adoratione faciamus, ne accedentes indigne, Ozan [in Ozae] (II Reg. 6) poenam incidamus. Ipse quippe tangens arcam, eadem hora periit, indigne approprians illi. Quanquam et ipsa diversis figuris variata, et ex lignis constructa fuerit, quemadmodum et imaginum factura. Porro hi qui dicunt imaginales formationes sufficere in commemorationem tantum haberi, et non etiam ad salutationem, unum recipientes, alterum reprobantes, [Col. 0452B] per hoc pravi [Gr., semipravi] quidam, partimque mendaces et partim veraces demonstrantur: alias quidem vera confitentes, et alias depravantes [id est, vituperantes]. Et, o insensibilitatem horum! ergo qui aliquando eramus orthodoxiae ac veritatis calumniatores, nunc horum efficiamur advocatores; et pro reprobatione ecclesiasticarum traditionum petamus veniam peccatorum. In omnibus his mandata custodiamus per ea quae praecepta sunt: ambulemus propheticam vocem audientes, quae dicit: Si annuntiaverit tibi, homo [annuntiatum est, o homo], quid bonum, aut quid requirat Dominus abs te, quam ut facias judicium, et diligas misericordiam, et paratus sis ambulare cum Domino Deo tuo (Mich. VI)? Super haec furorem sopiamus, linguam refrenemus, mendacio [Col. 0452C] ac turpiloquio, et maledicto retinentes [abstinentes]. Oculum temperemus, ventrem erudiamus, psalmodiae ac orationi instemus, in omnibus a Deo datis nobis gratias agamus, juramento ne assuetum os nostrum faciamus, sed Dominicam vocem audiamus dicentem: Ego autem dico vobis, nolite jurare omnino (Matth. V). Gloriam conculcemus, quae deorsum jacet: maximum omnium bonorum, misericordiam et charitatem arripiamus, et hanc timori Dei conjunctam. Sine timore quippe Dei charitas reproba est. Nam et Josaphat amicus erat cum Achab, sed audivit: Si peccatori tu amicitia jungeris, si odio habito a Domino tu auxiliaberis (II Par. XIX)? Ergo cum timore Dei omnia faciamus, expetentes etiam intercessionem intemeratae dominae nostrae et natura [Col. 0452D] Dei genitricis semper Virginis Mariae, atque sanctorum angelorum, et simul omnium sanctorum: salutantes quoque colendas eorum reliquias, ut eorum sanctitatis participes simus. Sic enim perfecti erimus ad omne opus bonum in Christo Jesu Domino nostro: quem decet gloria, imperium, latria cum Patre et Spiritu sancto, nunc et semper et in saecula saeculorum. Amen.



ACTIO SEPTIMA.
[Col. 0451]

[Col. 0451D] In nomine Domini et dominatoris Jesu Christi veri Dei nostri. Imperii piissimorum et amicorum Christi dominorum nostrorum Constantini et Irenae a Deo [Col. 0452D] redimitae matris ejus; anno octavo consulatus eorum, tertio Iduum [Kalendarum] octobriarum indictione undecima.

[Col. 0453A] Conveniente sancta et universali synodo, quae per divinam gratiam et piam sanctionem eorumdem Deo roboratorum imperatorum collecta est in Nicensium clara et splendida metropoli Bithyniensium provinciae, id est, Petro reverendissimo archipresbytero sanctissimae Ecclesiae quae Romae est sancti apostoli Petri, et Petro reverendissimo presbytero, monacho et hegumeno venerabilis monasterii sancti Sabbae Romae siti, retinentibus locum apostolicae cathedrae almi et sanctissimi archiepiscopi senioris Romae Adriani: et Tarasio almo et sanctissimo archiepiscopo magni nominis Constantinopoleos novae Romae, et Joanne ac Thoma reverendissimis presbyteris, monachis et loci servatoribus apostolicorum Orientalis dioeceseos. Agapio episcopo Caesariae, Joanne [Col. 0453B] episcopo Ephesi, Constantino episcopo Constantiae Cypri, Leone episcopo Heracliae Thraciae, Basilio episcopo Ancyrae Galatiae, Nicolao episcopo Cyzici, Euthymio episcopo Sardis, Petro episcopo Nicomediae, Elia episcopo Cretae insulae, Hypatio episcopo Nicaeae Bithyniensium provinciae, Theophilo episcopo Thessalonicae, Stauracio episcopo Chalcedonis, Leone episcopo [Gr, et ms. Jol., presbytero] et loci servatore metropoleos Sidae, Epiphanio diacono et loci servatore Sardiniae, Nicephoro episcopo Dyrrachii, Nicolao presbytero et hegumeno ac loci servatore Tyanensium, Daniele episcopo Amasiae, Gregorio episcopo [Gr., et ms. Jol., presbytero] et loci servatore Mocisi, Constantino episcopo Gangrensium, Niceta episcopo Claudiopoleos, Gregorio episcopo [Col. 0453C] Neocaesariae, Gregorio episcopo Pessinuntensium, Theodoro episcopo Myrensium Lyciae, Eustathio episcopo Laodiceae Phrygensium provinciae, Michaele episcopo Synadensium, Gregorio [Georgio] episcopo Antiochiae Pisidiae, Theophylacto diacono et loci servatore Cariae, Leone episcopo Iconii, Anastasio episcopo Nicopoleos veteris Epiri, Constantino episcopo Pergae, Gregorio presbytero et loci servatore Trajanopoleos, Leone episcopo Rhodi, Christophoro episcopo Phasidis, Manuel episcopo Adrianopoleos Thraciae, Nicolao episcopo Hierapoleos Phrygensium provinciae, Basilio episcopo Sylaei, Theophylacto episcopo Euchaitensium, Cyrillo monacho et vicario Gothiae, Theodoro episcopo Seleuciae, Stephano episcopo Sugdaensium, Antonio monacho [Col. 0453D] et loci servatore Smyrnae, Constantino episcopo Rhegii, Joanne monacho et vicario Patrarum, Theodoro [Dorotheo] episcopo Catanae, Joanne episcopo Tauromenii, Gaudioso episcopo Messanae, Theodoro episcopo Panormi, Stephano episcopo Bithyniensium [Cibonensium], Constantino episcopo Leontinae, Joanne episcopo Trocalensium [Treocalensium], Theodoro episcopo Taurianae, Christophoro episcopo sanctae Cyriacae, Basilio episcopo Liparitensium insulae, Theotimo episcopo Crotonensium, Constantino episcopo Carinae, Theophane episcopo Lilybaei, Theodoro episcopo Tropaeorum, Sergio episcopo Nicoterensium, Theodoro episcopo [Col. 0454A] Briaae [Bizyae], Mauriano episcopo Pompeiopoleos, Joanne episcopo sanctae Salonentiae, Eustathio [Eustratio: Eustochio] episcopo Apameae provinciae Bithyniensium, Petro episcopo Germiensium, Joanne episcopo Arcadiopoleos, Constantino presbytero et loci servatore Sebastopoleos, Gregorio presbytero et ex persona Nicopoleos Armeniae [Secundae], Sisinnio episcopo Parii, Epiphanio episcopo Mileti, Niceta episcopo Brococussi [Proconnesi], Joanne presbytero et loci servatore Coloniae, Urso episcopo Hibaritensium Ecclesiae, Eustathio [Eustratio] episcopo Methymnae, Leone episcopo Cii, Joanne episcopo Apri, Theophylacto episcopo Cypsellensium, Laurentio episcopo Apsetianensium Ecclesiae, Leone episcopo Carpathi, Eustathio episcopo Tradensium, Cyriaco [Col. 0454B] episcopo Driziparensium, Leone episcopo Mesembriae, Gregorio episcopo Cernensium [Dercensium], Theodoro episcopo Heracliae, Theodosio episcopo Amorii, Joanne episcopo Nyssae, Georgio episcopo regalium Thermarum, Setherico episcopo Ciscissensium, Damiano episcopo Mitylenae, Constantino episcopo Mastaurensium, Georgio episcopo Briulensium [a 1Kb] , Gregorio episcopo Palaeopoleos, Leone episcopo Algizensium, Theodosio episcopo Nissepelensium, Sabba episcopo Aniensium, Lycasto episcopo Varetensium, Thoma episcopo Lebedi, Eustathio episcopo Caritensium [Erythrensium], Cosma episcopo Myrinae, Pardo episcopo Pittanae, Basilio Adramyttensium, Joanne episcopo Rhaedesti, Joanne episcopo Panidis Thraciae, Joanne episcopo Ovisae, [Col. 0454C] Georgio episcopo Camulianensium, Theophylacto episcopo Hypepensium, Theophylacto episcopo Trallae, Ignatio episcopo Prinae, Constantino presbytero et loci servatore Agaae. Basilio episcopo Magnesiae, Basilio episcopo Medensium, Nicephoro presbytero et vicario Gargarensium, Theophane episcopo Caloae, Nicodemo episcopo Eugazensium, Theognio presbytero et loci servatore Sion, Stratonico episcopo Cumae, Theophilo episcopo Tumnensium [Thumnensium], Olbiano episcopo Elaeae Pergamensium, Leone episcopo Phociae, Mariano episcopo Atandrensium, Melchisedech episcopo Calliopoleos, Theophylacto episcopo Chariupoleos, Leonide episcopo Madyti, id est Siladensium; Sisinnio episcopo Zurulli, Thoma episcopo Daonii, Gregorio episcopo Theodoropolensium, [Col. 0454D] Sisinnio episcopo Chalcidis, Benjamin episcopo Limicensium [Licizen], Joanne episcopo Bryseae, Spyridone episcopo Palaeae, id est Cythrensium; Eustathio episcopo Solensium, Theodoro episcopo Citii, Georgio episcopo Trimithuntensium, Joanne [Alexandro] episcopo Amathuntensium, Constantino episcopo Juliopoleos, Theophilo episcopo Anastasiopoleos, Synesio episcopo Cibiae, Leone episcopo Minzi, Petro episcopo Asponae, Anthimo episcopo Berinopoleos, Michael episcopo Melitopoleos, Sisinnio episcopo Adrianae [Adraniae], Theodosio [Theodoro] episcopo Germae, Basilio episcopo [Col. 0455A] Adrianopoleos [Adranuthyrensium], Leone episcopo Poemaninensium, Symeone episcopo Ocae, Strategio episcopo Dardanensium, Leone episcopo Troadis, Theodoro episcopo Abydi, Niceta episcopo Helaei, Anastasio episcopo Tripoleos, Joanne episcopo Lampsaci, Theodoto episcopo Palaearum, Leone episcopo Traculensium, Stephano episcopo Salensium, Joanne episcopo Ballensium [Gabalensium: Tabalensium], Nesorio [Isoio] presbytero et loci servatore Thyaterensium, Stephano episcopo Silandensium, Nicolao episcopo Pericommatos, Joanne Setensium episcopo, Constantino episcopo Acrasi, Theophane episcopo Maeoniae, Michael episcopo Stratoniciae, Gregorio episcopo Gordi, Joanne episcopo Daldae, Eustathio episcopo Hyrcanae, Joanne [Joseph] episcopo [Col. 0455B] Attaliae, Theophrasto [Theopisto] episcopo Hermocapiliae, Zacharia episcopo Hierocaesariae, Michael episcopo Ceraseorum, David episcopo Helenopoleos, Cyrione episcopo Lophi, Basilio presbytero et loci servatore Dascylii, Theophylacto [Theophilo] episcopo Apolloniadis, Constantino episcopo Caesareae Bithyniae, Georgio episcopo Basilinopoleos, Leone episcopo Neocaesariae, id est Aristae; Nicephoro episcopo Adrianopoleos, Theodoro episcopo Prusae, Epiphanio episcopo Lampae, Theodoro episcopo Heracleopoleos, Anastasio episcopo Gnossi, Melitone episcopo Cydoniae, Leone episcopo Cissami, Theodoro episcopo Subritensium, Leone episcopo Phoenicensium, Joanne episcopo Arcadiae, Epiphanio episcopo Eleuthernae, Photino episcopo Cantanensium, [Col. 0455C] Sisinnio episcopo Chersonesi, Gregorio presbytero et loci servatore Cephallenensium, Philippo episcopo Corcyrensium, Antonio episcopo Troezenae, Petro episcopo Monembasiae, Gabriel episcopo Aeginae, Leone episcopo Porthmi, Phileto episcopo Orei, Leone episcopo Zacynthi, Leone episcopo Linoae, Niceta episcopo Melae, Neophyto episcopo Gordoservorum, Joanne episcopo Herenensium [Stenensium], Leone episcopo Aspendensium, Constantino episcopo Zelensium, Gregorio episcopo Sinopae, Mariano [Marino] diacono et loci servatore Andrapensium, Constantino episcopo Zalechorum, Gregorio episcopo Amastrae, Heraclio episcopo Ionopoleos, Niceta episcopo Cladibrensium [Dadybrens.], Theophane episcopo Sorensium, Joanne episcopo [Col. 0455D] Heracliae Ponti, Theophilo episcopo Prusiadis, Constantino episcopo Cratiae, Niceta episcopo Adrianopoleos, Niceta episcopo Roezaei, Constantino episcopo Polemonii, Theodoro episcopo Comanensium, Joanne episcopo Cerasuntensium, Nicephoro episcopo Clanaei, Leone episcopo Trocnadensium, Joanne diacono et vicario Phaselidensium, Theodoro episcopo Pinnarensium, Stephano episcopo Camni, Anastasio episcopo Patarensium, Gregorio episcopo Nesae, Constantino episcopo Candibensium, Leone episcopo Corydalensium, Nicodemo episcopo Sidymensium, Leone episcopo Limirensium, Constantino episcopo Densium, Petro diacono et vicario Orycandensium, Stephano episcopo Araxi, Georgio episcopo [Col. 0456A] Hyniadensium, Constantino episcopo Combensium, Stauracio episcopo Zenopoleos, Gregorio episcopo Cibyrae, Basilio episcopo Tabensium, Dorotheo episcopo Neapoleos, Constantino Alabandensium, David episcopo Jassi, Gregorio episcopo Milassensium, Sergio episcopo Bargyliensium, Gregorio episcopo Heracliae Latmi, Joanne episcopo Mindi, Stauracio episcopo Stadiensium, Gregorio episcopo Stratoniciae, Niceta diacono et vicario Halicarnassensi, Michael episcopo Chaeretopensium, Pantaleone episcopo Valentiae, Georgio episcopo Peltrusium [Petlensium], Christophoro episcopo Atanasi, Leone episcopo Eumeniae, Paulo episcopo Acmoniae, Gregorio episcopo Timenutherensium, Philippo episcopo Tranopoleos, Leone episcopo Alcensium, Nicephoro episcopo Lundensium, [Col. 0456B] Georgio episcopo Appiae, Joanne episcopo Siblios [Sibeos], Zacharia episcopo Trapezupoleos, Leone episcopo Sebastae, Andrea episcopo Cidestensium, Dositheo episcopo Psonuntensium, sive Colasson; Constantino episcopo Cottyaii, Niceta episcopo Nacoliae, Leone episcopo Docimii, Theophylacto presbytero et vicario Psoensium [Ipsensium], Constantino episcopo Eucarpensium, Michael episcopo Hierapoleos, Joanne presbytero et vicario throni Actoriensis, Nicolao episcopo Phytiae, Theophylacto episcopo Cinnabariensi, Damiano episcopo Meri, Christophoro episcopo Promisensium, Niceta episcopo Augustopoleos, Constantino episcopo Ambladensium, Stephano presbytero et vicario Otri, Georgio episcopo Midaii, Gregorio presbytero et vicario Polybotensium, [Col. 0456C] Sisinnio episcopo Philomeliensium, Michael episcopo Papensium, Sisinnio episcopo Apameae Cibotensium Constantino episcopo Conanensium, Nicephoro episcopo Adadensium, Petro episcopo Tiasensium, Theodoro episcopo Agalasi, Leone episcopo Barae, Petro episcopo Seleuciae Hidiae [Pisidiae], Nicephoro episcopo Phlogensium, Mariano [Marino] episcopo Magydensium, Leone episcopo Andidensium, Stephano episcopo Parnassi, Bardane episcopo Doarensium, Eustathio [Eustratio] episcopo Debelii [Debelti], Euphemio [Euthymio] episcopo Sozopoleos, Theodoro episcopo Vulgarensium Phygi [Bulgarophygi], Georgio episcopo Plutinopoleos, Basilio episcopo Perberaeensium, Michael episcopo Pamphili, Ruben episcopo Scopeli, Sisinnio episcopo Garilensium, Callisto episcopo Eudociadensium, [Col. 0456D] Constantino episcopo Lacensium [Lagnon], Joanne episcopo Crudulensium, Theodoro episcopo Cremnensium, Constantino episcopo Hadrianae Theophilo episcopo Chii, Galatio episcopo Meli. Georgio [Sergio] episcopo Leri, Manzone episcopo Diocaesariae Pracanensium, Eustathio episcopo Calendereos, Zacharia episcopo Cardibimachensium [Cardabundensium], Sisinnio episcopo Musbadensium Eustathio episcopo Lamoensium, Theodoro episcopo Germanicopoleos, Sisinnio episcopo Sicis, Constantino episcopo Dalisandi, Leone episcopo Sibillensium [Sibinen.], Stephano episcopo Philadelphiae, Eudoxio presbytero et vicario Metellopoleos, Theodoro episcopo Cadensium, Theophylacto episcopo Mosynensium, [Col. 0457A] Basilio episcopo Dionysiopoleos, Stephano episcopo Synnai, Constantino episcopo Andri, Eustathio episcopo Teni, Joanne episcopo Decateron, Joanne episcopo Nicaeae Thraciae, Theophane episcopo Lebedi, Joanne episcopo Lithoprosopi, Nicephoro episcopo Arcadiupoleos, Theodoro episcopo Heracliopoleos, id est Thidatoae [Pidachthoae], Constantino episcopo Metrorum, Lycasto episcopo Philadelphiae [Phylladon], Michael episcopo Trallensium, Joanne episcopo Lemni, Leone episcopo Amisi, Michael episcopo Tii, Epiphanio episcopo Pertensium, Joanne episcopo Timbriadensium, Stephano episcopo Orymnensium, Heraclio episcopo Sami, Joanne episcopo Praeneti.

Residentibusque ante ambonem sacratissimi templi sanctissimae magnae ecclesiae quae cognominatur [Col. 0457B] Sophia: praesentibus quoque et audientibus gloriosissimo et magnificentissimo principe, Petrona videlicet laudabilissimo ex exconsulibus patricio, et comite Deo servandi imperialis obsequii, ac reverendissimis archimandritis, hegumenis et monachis, secundum ordinem ante taxatum in prima actione: propositis etiam sanctis et intemeratis Dei Evangeliis.

Theodorus sanctissimus episcopus Taurianae Siculorum insulae acceptum prae manibus librum, expositum terminum [expositam definitionem] legit:


TERMINUS SANCTAE MAGNAE AC UNIVERSALIS SYNODI SECUNDO IN NICAEA COLLECTAE.

Sancta magna ac universalis synodus, quae per Dei [Col. 0457C] gratiam, et sanctionem piorum et Christianorum imperatorum Constantini et Irenae matris ejus, congregata est secundo in Nicensium clara metropoli Bithyniensium provinciae in sancta Dei ecclesia quae cognominatur Sophia, sectata traditionem catholicae Ecclesiae, definivit inferius ordinata.

Qui lucem agnitionis suae nobis donavit, et a tenebris idolorum ac insania nos redemit, Christus scilicet Deus noster, desponsata sibi sancta sua catholica Ecclesia non habente maculam seu rugam (Ephes. V), hanc se conservaturum promisit; sanctisque discipulis suis asseverabat, dicens: Vobiscum sum omnibus diebus usque ad consummationem saeculi (Matth. XXVIII). Porro hanc repromissionem non solum illis donavit, sed et nobis, qui per eos credidimus in nomine ipsius. Ergo donum hoc [Col. 0457D] quidam non cogitantes, a versuto inimico volatici quodammodo facti, a recta ratione ceciderunt; traditioni etiam catholicae Ecclesiae resultantes intellectu veritatis frustrati sunt: et, ut ait proverbialis sermo, in axe agri sui [agricolationis suae] erraverunt, et collegerunt manibus suis sterilitatem, quia sacrorum monumentorum Deo decibili ornamento detrahere praesumpserunt, cum sacerdotes quidem dicerentur, non essent autem; de quibus Deus per prophetam clamat: Pastores multi corruperunt vineam meam, contaminaverunt portionem meam (Jer. XII). Sceleratos quippe secuti viros sensibus [Col. 0458A] suis pellectos, calumniati sunt sanctam Christi Dei nostri Ecclesiam, quae ipsi est desponsata, et inter sanctum et profanum non distinxerunt (Ezech. XXII) imaginem Domini et sanctorum ejus similiter ut statuas diabolicorum idolorum nominantes. Propter quod Dominus Deus non ferens intueri ab hujusmodi peste corrumpi subditos suos, nos sacerdotii principes beneplacito suo undique convocavit divino zelo [Gr., divino zelo et nutu] ferventes, et nutu Constantini et Irenae imperatorum nostrorum adductos: quatenus deifica catholicae Ecclesiae traditio communi decreto recipiat firmitatem. Igitur cum omni diligentia perscrutantes et discutientes, et intentionem veritatis sectantes, nihil adimimus, nihil addimus; sed omnia quae catholicae sunt Ecclesiae [Col. 0458B] immutilata servamus: et sequentes sancta sex universalia concilia, in primis quod in splendida Nicaena metropoli convenit; adhuc etiam et quod post in divinitus conservanda regia urbe collectum est.

Credimus in unum Deum Patrem omnipotentem, factorem coeli et terrae, visibilium omnium et invisibilium. Et in unum Dominum Jesum Christum Filium Dei unigenitum, qui ex Patre natus est ante omnia saecula: lumen ex lumine Deum verum de Deo vero; natum, non factum, consubstantialem Patri, per quem omnia facta sunt. Qui propter nos homines et propter nostram salutem descendit de coelis, et incarnatus est de Spiritu sancto ex Maria Virgine, et homo factus est: crucifixus etiam pro nobis sub [Col. 0458C] Pontio Pilato, passus et sepultus est, et resurrexit tertia die secundum Scripturas: ascendit ad coelos, sedet ad dexteram Patris: et iterum venturus est cum gloria judicare vivos et mortuos, cujus regni non erit finis. Et in Spiritum sanctum Dominum et vivificantem, qui ex Patre Filioque [a 1Kb] procedit, qui cum Patre et Filio simul adoratur et conglorificatur, qui locutus est per prophetas. Et unam sanctam catholicam et apostolicam Ecclesiam. Confiteor unum baptisma in remissionem peccatorum: exspecto resurrectionem mortuorum, et vitam futuri saeculi. Amen. Abominamur autem et anathematizamus Arium et consentaneos et communicatores vesanae opinionis ejus; Macedoniumque et eos qui juxta ipsum bene Pneumatomachi nominati sunt. Confitemur [Col. 0458D] autem et dominam nostram sanctam Mariam proprie ac veraciter Dei genitricem, quoniam peperit carne unum ex sancta Trinitate, Christum videlicet Deum nostrum, secundum quod et Ephesinum prius dogmatizavit concilium quod infirmum [impium] Nestorium cum collegis suis, tanquam personalem dualitatem introducentem, ab Ecclesia pepulit. Cum his autem et duas naturas confitemur ejus qui incarnatus est propter nos ex intemerata Dei genitrice semper Virgine Maria, perfectum eum Deum et perfectum hominem cognoscentes, quemadmodum et Chalcedonensis synodus promulgavit, Eutychetem et [Col. 0459A] Dioscorum diffamatos [Gr., blasphemantes] a divino atrio abigens: conferentes cum illis pariter Severum, Petrum, et eorum multifarie blasphemantem alterutris perplexionibus restim contextam: cum quibus et Origenis et Evagrii ac Didymi fabulas anathematizamus, sicuti et Constantinopoli congregatum quintum concilium egisse dignoscitur. Deinde quoque et duas voluntates et operationes secundum naturarum proprietatem in Christo praedicamus; quemadmodum et Constantinopoli sexta synodus exclamavit, abjiciens Sergium, Honorium [a 1Kb] , Cyrum, Pyrrum, Macarium, et eos qui sine voluntate sunt pietatis, atque istis similia sentientes. Et ut compendiose fateamur, omnes ecclesiasticas sive scripto, sive sine scripto sancitas nobis traditiones illibate servamus: quarum [Col. 0459B] una est etiam imaginalis picturae formatio, quae historiae evangelicae praedicationis concinit, ad certitudinem verae et non secundum phantasiam Dei Verbi inhumanationis effectae, et ad similem nobis utilitatem commode proficiens. Quae namque se mutuo indicant, incunctanter [indubitanter] etiam mutuas habent significationes. His ita se habentibus, regiae quasi continuati semitae [regiaque incedentes via], sequentesque divinitus inspiratum sanctorum Patrum nostrorum magisterium, et catholicae traditionem Ecclesiae (nam Spiritus sancti hanc esse novimus, qui nimirum in ipsa inhabitat) definimus in omni certitudine ac diligentia, sicut figuram pretiosae ac vivificae crucis, ita venerabiles ac sanctas imagines proponendas, tam quae de coloribus et tessellis, quam quae ex alia [Col. 0459C] materia congruenter [Gr., cong. se habente] in sanctis Dei ecclesiis, et sacris vasis, et vestibus, et in partetibus ac tabulis, domibus et viis: tam videlicet imaginem Domini Dei et Salvatoris nostri Jesu Christi, quam intemeratae dominae nostrae sanctae Dei genitricis, honorabiliumque angelorum, et omnium sanctorum simul et almorum virorum. Quanto enim frequentius per imaginalem formationem videntur, tanto qui has contemplantur, alacrius eriguntur ad primitivorum earum memoriam et desiderium, et ad osculum, et ad honorariam his adorationem tribuendam. Non tamen ad veram latriam [Gr., et his osculum et honorariam adorat. trib. non tamen veram lat.], quae secundum fidem est, quaeque solam divinam naturam decet, impartiendam: ita ut istis, sicuti [Col. 0459D] figurae pretiosae ac vivificae crucis et sanctis Evangeliis, et reliquis sacris monumentis, incensorum et luminum oblatio ad harum honorem efficiendum exhibeatur, quemadmodum et antiquis piae consuetudinis erat. Imaginis enim honor ad primitivum transit: et qui adorat imaginem, adorat in ea depicti subsistentiam. Sic enim robur obtinet sanctorum Patrum nostrorum doctrina, id est traditio sanctae catholicae Ecclesiae, quae a finibus usque ad fines terrae suscepit Evangelium (I Thess. II). Sic Paulum, qui in Christo locutus est, et omnem divinum apostolicum coetum, et paternam sanctitatem [Col. 0460A] exsequimur, tenentes traditiones quas accepimus. Sic triumphales ecclesiae prophetice canimus hymnos: Gaude satis, filia Sion: praedica, filia Jerusalem; jucundare et laetare ex toto corde tuo. Abstulit Dominus a te injustitias adversantium tibi: redemit te de manu inimicorum tuorum. Dominus rex in medio tui: non videbis mala ultra, et pax in te in tempus aeternum (Soph. III).

Eos ergo qui audent aliter sapere aut docere, aut secundum scelestos haereticos ecclesiasticas traditiones spernere, et novitatem quamlibet excogitare, vel projicere aliquid ex his quae sunt Ecclesiae deputata, sive Evangelium, sive figuram crucis, sive imaginalem picturam, sive sanctas reliquias martyris; aut excogitare prave aut astute ad subvertendum quidquam [Col. 0460B] quam ex legitimis traditionibus Ecclesiae catholicae; vel etiam quasi communibus uti sacris vasis, aut venerabilibus monasteriis: siquidem episcopi aut clerici fuerint, deponi praecipimus, monachos autem vel laicos a communione segregari.

Petrus indignus primus presbyter sedis sancti apostoli Petri, et locum supplens Adriani papae senioris Romae definiens subscripsi.

Petrus indignus presbyter et begumenus monasterii sancti Patris nostri Sabbae siti Romae, et locum supplens Adriani papae senioris Romae, definiens subscripsi.

Tarasius, misericordia Dei episcopus Constantinopoleos novae Romae, paterna dogmata sequens et traditionem catholicae Ecclesiae, definiens subcripsi.

[Col. 0460C] Joannes, misericordia Dei presbyter et patriarchalis syncellus, locum retinens trium apostolicarum sedium, Alexandrinae, Antiochenae et Hierosolymitanae, paterna dogmata sequens et traditionem catholicae Ecclesiae, definiens subscripsi.

Thomas, misericordia Dei presbyter et hegumenus monasterii sancti Patris nostri Arsenii siti in Aegypto super Babylonem, retinens locum trium apostolicarum sedium, Alexandrinae, Antiochenae et Hierosolymitanae, paterna dogmata subsequens et traditionem catholicae Ecclesiae, definiens subscripsi

Agapius indignus episcopus Caesariae, paterna dogmata [Col. 0460D] sequens et traditionem catholicae Ecclesiae, definiens subscripsi.

Joannes indignus episcopus Ephesi, paterna dogmata sequens et traditionem catholicae Ecclesiae, definiens subscripsi.

Constantinus, misericordia Dei indignus episcopus Constantiae Cypriorum insulae, paterna dogmata sequens et traditionem catholicae Ecclesiae, definiens subscripsi.

Leo, misericordia Dei episcopus Heracliae Thraciae, paterna dogmata sequens et traditionem catholicae Ecclesiae, definiens subscripsi.

[Col. 0461A] Basilius indignus episcopus Ancyrae, paterna dogmata sequens et traditionem catholicae Ecclesiae, definiens subscripsi.

Nicolaus indignus episcopus Cyzici, paterna dogmata sequens et traditionem catholicae Ecclesiae, definiens subscripsi.

Euthymius indignus episcopus Sardorum, paterna dogmata sequens et traditionem catholicae Ecclesiae, definiens subscripsi.

Petrus indignus episcopus Nicomediae, paterna dogmata sequens et traditionem catholicae Ecclesiae, definiens subscripsi.

Elias peccator episcopus Cretae, paterna dogmata sequens et traditionem catholicae Ecclesiae, definiens subscripsi.

[Col. 0461B] Hypatius indignus episcopus Nicaeae, paterna dogmata sequens et traditionem catholicae Ecclesiae, definiens subscripsi.

Stauracius peccator episcopus Chalcedonis, paterna dogmata sequens et traditionem catholicae Ecclesiae, definiens subscripsi.

Leo presbyter sanctae magnae Dei Ecclesiae et vicarius sedis Sidensis metropoleos, paterna dogmata sequens et traditionem catholicae Ecclesiae, definiens subscripsi.

Daniel peccator episcopus Amasiae, paterna dogmata sequens et traditionem catholicae Ecclesiae, definiens subscripsi.

Constantinus indignus episcopus Gangrensium, paterna dogmata sequens et traditionem catholicae [Col. 0461C] Ecclesiae, definiens subscripsi.

Epiphanius peccator, diaconus sanctissimae Ecclesiae Catanae Siculorum provinciae, et locum retinens Thomae sanctissimi archiepiscopi Sardiniae, paterna dogmata sequens et traditionem catholicae Ecclesiae, definiens subscripsi.

Nicephorus indignus episcopus Dyrrachii similiter.

Anastasius indignus episcopus Nicopoleos similiter

Niceta indignus episcopus Claudiopoleos similiter.

Gregorius indignus episcopus Neocaesariae similiter.

Gregorius indignus episcopus Pisinuntis similiter.

[Col. 0461D] Theodorus indignus episcopus Myrensium similiter.

Theophylactus peccator, diaconus et locum retinens throni Stauropoleos Cariae, similiter.

Eustathius indignus episcopus Laodiceae similiter.

Michael indignus episcopus Synadensium similiter.

Leo indignus episcopus Iconii similiter.

Georgius [Gregorius] indignus episcopus Antiochiae Pisidiae similiter.

Constans [Constantinus] indignus episcopus Pergae similiter.

Georgius peccator, presbyter et locum retinens throni Mocisi, similiter.

[Col. 0462A] Christophorus indignus episcopus Trapezuntensium similiter.

Leo indignus episcopus Rhodi similiter.

Manuel indignus episcopus Adrianopoleos similiter.

Basilius episcopus Sylaei similiter.

Theodorus indignus episcopus Seleuciae similiter.

Nicolaus indignus episcopus Hierapoleos similiter.

Constans [Constantinus] indignus episcopus Rhegii similiter.

Cyrillus peccator, monachus et locum retinens Niceri [Nicetae] episcopi Gothiae, similiter.

Stephanus indignus episcopus Sugdaensium similiter.

Theodorus indignus episcopus Catanae similiter

[Col. 0462B] Joannes indignus episcopus Tauromenii similiter.

Galato indignus presbyter et vicarius Stephani episcopi Syracusae similiter.

Gaudiosus indignus episcopus Messinae similiter.

Theodorus indignus episcopus Panormi similiter.

Stephanus indignus Episcopus Bibonis similiter.

Constans indignus episcopus Leontinae similiter.

Theodorus indignus episcopus Taurianae similiter.

Christophorus indignus episcopus sanctae Cyriacae similiter.

Basilius indignus episcopus Liparensium similiter.

Theotimus indignus episcopus Crotonensium similiter.

Constans indignus episcopus Carinae similiter.

Theophanes indignus episcopus Lilybaei similiter.

[Col. 0462C] Joannes indignus episcopus Treocaleos similiter.

Theodorus indignus episcopus Tropaeorum similiter.

Sergius indignus episcopus Nicoterensium similiter.

Theophylactus indignus episcopus Euchaltensium similiter.

Maurianus indignus episcopus Pompeiopoleos similiter.

Theodorus indignus episcopus Biziis [Biynes] similiter.

Antonius peccator, monachus et loci servator throni Smyrnae, similiter.

Eustratius [Eustathius] indignus episcopus Apamiae [Col. 0462D] similiter.

[Theophanus indignus episcopus Lebedi similiter.]

Petrus indignus episcopus Germensium similiter.

Joannes indignus episcopus Arcadiopoleos similiter.

Sisinnius indignus episcopus Parii similiter.

Epiphanius indignus episcopus Melitenae [Meliti] similiter.

Niceta indignus episcopus Proeconnesi similiter.

Constans indignus episcopus Sebastopoleos similiter.

Joannes indignus presbyter et vicarius throni Coloniae similiter.

[Col. 0463A] Eustratius indignus episcopus Methymnensium similiter.

Leo indignus episcopus Cii similiter.

Gregorius indignus presbyter et loci servator throni Nicopoleos, similiter.

Joannes indignus episcopus Apri similiter.

Theophylactus indignus episcopus Cypsellorum similiter.

Theodorus indignus episcopus Heracleopoleos [sive Pidachthoae] similiter.

Eustathius indignus episcopus Cotradensium similiter.

Cyriacus indignus episcopus Drizyparensium similiter.

Leo indignus episcopus Mesembriae similiter.

[Col. 0463B] Gregorius indignus episcopus Dercensium similiter.

Joannes indignus episcopus Nysae similiter.

Georgius indignus episcopus Imperialium thermarum similiter.

Sothericus indignus episcopus Ciscissensium similiter.

Gregorius [Georgius] indignus episcopus Camulianensium similiter.

Damianus indignus episcopus Mytilenae similiter.

Constans indignus episcopus Mastaurensium similiter.

Georgius indignus episcopus Briulensium similiter.

Theodosius indignus episcopus Nyssae similiter.

Theophylactus indignus episcopus Trallae similiter.

[Col. 0463C] Olbianus indignus episcopus Elaeae similiter.

Pardus indignus episcopus Pitanae similiter.

Leo indignus episcopus Algizensium similiter.

Theognius [Gr., Theognis] indignus presbyter et vicarius Sion, similiter.

Stratonicus indignus episcopus Cymae similiter.

Basilius indignus episcopus Atrammytensium similiter.

Theophylactus indignus episcopus Hypepensium similiter.

Theophanes indignus episcopus Caloae similiter.

Leo indignus episcopus Phociae similiter.

Basilius indignus episcopus Pergami similiter.

Gregorius indignus episcopus Palaeaspoleos similiter.

[Col. 0463D] Joannes indignus episcopus civitatis Assensium similiter.

Basilius indignus episcopus Magnesiae similiter.

Maurianus [Marinus] indignus episcopus civitatis Atandri similiter.

Lycastus indignus episcopus Baretensium similiter.

Constans loci servator episcopi civitatis Agaae, similiter.

Nicephorus loci servator Gargarensium similiter.

Nicodemus indignus episcopus Evazensium similiter.

Sabbas indignus episcopus Ancensium similiter.

[Col. 0464A] Nicephorus indignus episcopus Arcadiopoleos similiter.

Cosmas indignus episcopus Myrinae similiter.

Joannes indignus episcopus sanctae Saluntianensis Ecclesiae similiter.

Ursus episcopus sanctae Avaritianensium Ecclesiae similiter.

Laurentius peccator, episcopus sanctae Absartianensis Ecclesiae, similiter.

Eustathius indignus episcopus Solensium similiter.

Spyrido indignus episcopus Cythrensium similiter.

Theodorus indignus episcopus Citii similiter.

Georgius indignus episcopus Trimithuntensium [Col. 0464B] similiter.

Alexander indignus episcopus Amathuntensium similiter.

Joannes indignus episcopus Nicaeae Thraciae similiter.

Joannes indignus episcopus Rhaedesti similiter.

Melchisedec indignus episcopus Calliopoleos similiter.

Leonides indignus episcopus Coelensium similiter.

Joannes indignus episcopus Panii similiter.

Theophylactus indignus episcopus Charitopoleos similiter.

Joannes indignus episcopus Lithoprosoptensium similiter.

[Col. 0464C] Sisinnius indignus episcopus Chalcidis similiter.

Sisinnius indignus episcopus Zuruli similiter.

Benjamin indignus episcopus Lizicensium similiter.

Constans presbyter et loci servator Hexamilii similiter.

Constans indignus episcopus Metrorum similiter.

Gregorius indignus episcopus Theodoropoleos similiter.

Constans indignus episcopus Juliopoleos similiter.

Theophilus indignus episcopus Anastasiopoleos similiter.

Leo indignus episcopus Mizuae similiter.

Synesius indignus episcopus Cinae similiter.

[Col. 0464D] Petrus indignus episcopus Asponae similiter.

Anthimus indignus episcopus Verinopoleos similiter.

Lycastus indignus episcopus Philadelphiae similiter.

Stephanus indignus episcopus Silandi similiter.

Theophanes indignus episcopus Mioniae similiter.

[Gregorius indignus presbyter et loci servator Eramiae similiter.]

Michael indignus episcopus Ceraseorum similiter.

Joannes indignus episcopus Setensium similiter.

Joannes indignus episcopus Daldae similiter.

Joannes indignus episcopus civitatis Tabalensium similiter.

[Col. 0465A] Theopistus indignus episcopus Hermocapeli similiter.

Nicolaus indignus episcopus Aureliopoleos similiter.

Anastasius indignus episcopus Tripoleos similiter.

Zacharias indignus episcopus Hierocaesariae similiter.

Michael indignus episcopus Tralensium similiter.

Gregorius indignus episcopus Gordi similiter.

Leo indignus episcopus Traculensium similiter.

Eustathius indignus episcopus Hyrcanidensium similiter.

Joseph indignus episcopus Attaliae similiter.

Leo [Leontius] indignus episcopus Poemanini similiter.

[Col. 0465B] Joannes indignus episcopus Lampsaci similiter.

Niceta [Nectarius] indignus episcopus Ilaei similiter.

Basilius indignus episcopus Adranotherensium similiter.

Symeon indignus episcopus Ocae similiter.

Theodorus indignus episcopus civitatis Germae similiter.

Theodotus indignus episcopus Palaeensium similiter.

Theodorus indignus episcopus Abydi similiter.

Strategius indignus episcopus Dardani similiter.

Michael indignus episcopus Melitopoleos similiter.

Sisinnius indignus episcopus Adraniae similiter.

Theophylactus indignus episcopus Apolloniadis [Col. 0465C] similiter.

Constans indignus episcopus Caesariae Bithyniensium similiter.

Georgius indignus episcopus Basilinopoleos similiter.

Cyrio indignus episcopus Lophi similiter.

Leo indignus episcopus civitatis Aristae similiter.

Nicephorus [Nymphus] indignus episcopus civitatis Hadrianae similiter.

Theodorus indignus episcopus Prusae similiter.

Basilius presbyter et vicarius Dascylii similiter.

David indignus episcopus Helenopoleos similiter.

Anastasius indignus episcopus Cnossi similiter.

Sisinnius indignus episcopus Chersonesi similiter.

[Col. 0465D] Epiphanius indignus episcopus Eleuthernae similiter.

Melito indignus episcopus Cydoniae similiter.

Photinus indignus episcopus Cantani similiter.

Leo indignus episcopus Phoenicii similiter.

Niceta indignus episcopus Cladibrensium similiter.

Joannes indignus episcopus Arcadiae similiter.

Leo indignus episcopus Cissami similiter.

Theodorus indignus episcopus civitatis Subritensium similiter.

Epiphanius indignus episcopus civitatis Lampae similiter.

Joannes indignus episcopus Limbi similiter.

[Col. 0466A] Gabriel indignus episcopus Aeginae similiter.

Petrus indignus episcopus Monembasiae similiter.

Antonius indignus episcopus Troezenae similiter.

Leo indignus episcopus Porthmi similiter.

Philetus indignus episcopus Orei similiter.

Niceta [Nectarius] indignus episcopus Melae similiter.

Neophytus indignus episcopus Gordoservorum similiter.

Gregorius, indignus presbyter et loci servator episcopi Cephalenensium, similiter.

Philippus indignus episcopus Cercyraeon [Corcyraeorum] similiter.

Leo peccator episcopus Zacynthi similiter.

Joannes indignus episcopus Gemensium [Hemensium] [Col. 0466B] similiter.

Constans indignus episcopus Sasimensium similiter.

Leo indignus episcopus Aspondi similiter.

Leo indignus episcopus Amisi similiter.

Heraclius indignus episcopus Iunopoleos similiter.

Theophanes indignus episcopus Sorensium similiter.

Niceta [Nectarius] indignus episcopus Hadrianensis similiter.

Joannes indignus episcopus Heracliae Ponti similiter.

Constans indignus episcopus Cratiae similiter.

Theophylus indignus episcopus Prusiadis similiter.

[Col. 0466C] Michael indignus episcopus Tii similiter.

Theodorus indignus episcopus Comanensium similiter.

Joannes indignus episcopus Cerasuntensium similiter.

Constans indignus episcopus Polemonii similiter.

Niceta [Nectarius] indignus episcopus Ryzaei similiter.

Nicephorus indignus Clanei similiter.

Leo indignus episcopus civitatis Trocnadensium similiter.

Theodorus indignus episcopus civitatis Pinnarensium similiter.

Georgius indignus episcopus Nessae similiter.

Stephanus indignus episcopus Camni similiter.

[Col. 0466D] Constans indignus episcopus civitatis Tlensium similiter.

Constans indignus episcopus Candibensium similiter.

Leo indignus episcopus civitatis Corydalensium similiter.

Petrus indignus diaconus et loci servator throni Oricandensium [Oribandensium] similiter.

Nicodemus indignus episcopus civitatis Sidymensium similiter.

Joannes indignus diaconus et loci servator Phaselidis similiter.

Stephanus indignus episcopus Araxi similiter.

Georgius indignus episcopus Hyniandi similiter.

[Col. 0467A] Leo indignus episcopus civitatis Limyrensium similiter.

Stauracius indignus episcopus Zenopoleos similiter.

Constans indignus episcopus Combensium similiter.

Gregorius indignus episcopus Cibyrae similiter.

Basilius indignus episcopus Tabensium similiter.

Dorotheus indignus episcopus Neapoleos similiter.

Constans indignus episcopus Alabandensium similiter.

Gregorius indignus episcopus Heracliae similiter.

David indignus episcopus lassi similiter.

Gregorius indignus episcopus Mylassensium similiter.

[Col. 0467B] Sergius indignus episcopus civitatis Bargylensium similiter.

Joannes indignus episcopus civitatis Mindi similiter.

Stauracius indignus episcopus Stadiae similiter.

Gregorius indignus episcopus Stratoniciae similiter.

Niceta indignus episcopus et electus Halicarnassi [Gr., Cerami] similiter.

Maurianus indignus presbyter [episcopus] et electus Cerami [Gr., Acmoniae] similiter.

[Paulus indignus episcopus civitatis Acmoniae similiter.]

Leo indignus episcopus Aleensium similiter.

Zacharias indignus episcopus Trapezupoleos similiter.

[Col. 0467C] Leo indignus episcopus Eumeniae similiter.

Philippus indignus episcopus Tranopoleos similiter.

Dositheus indignus episcopus Chonensis similiter.

Georgius indignus episcopus Peltensium similiter.

Georgius indignus episcopus Appiae similiter.

Joannes indignus episcopus Sublii similiter.

Pantoleon indignus episcopus Galatiae similiter.

Michael indignus episcopus Chaeretopensium similiter.

Gregorius indignus episcopus Timenutherensium similiter.

Georgius indignus episcopus Mindaii similiter.

Niceta indignus episcopus civitatis Nacolii similiter.

[Col. 0467D] Constans indignus episcopus Cottyaii [Cattievii] similiter.

Leo indignus episcopus Docimii similiter.

Constans indignus episcopus civitatis Eucarpiae similiter.

Michael indignus episcopus Hierapoleos similiter.

Damianus indignus episcopus Meri [Gr., Cinabarensium] similiter.

[Niceta indignus episcopus Augustopoleos similiter.

Theophylactus Cinabarensium similiter.]

Gregorius, indignus presbyter et loci servator throni civitatis Polyboti, similiter.

[Col. 0468A] Theophylactus, indignus presbyter et loci servator throni Ipsi, similiter.

Nicolaus indignus episcopus Phytiae similiter.

Stephanus presbyter et loci servator throni Ostri similiter.

Constans indignus episcopus Ambladensium similiter.

Epiphanius indignus episcopus Peltensium similiter.

Michael indignus episcopus Pappensium similiter.

Sisinnius indignus episcopus Philomelii similiter.

Joannes indignus episcopus Tymbriadensium similiter.

Stephanus indignus episcopus civitatis Orymnensium similiter.

[Col. 0468B] Nicephorus indignus episcopus Phoglensium similiter.

Marianus [Marinus] indignus episcopus Magydensium similiter.

Leo indignus episcopus Didensium similiter.

Stephanus indignus episcopus Parnassi similiter.

Theophilus indignus episcopus Chii similiter.

Sergius indignus episcopus Leri similiter.

Heraclius indignus episcopus Sami similiter.

Galatius [Galation] indignus episcopus Meli similiter.

Constans indignus episcopus Andri similiter.

Eustathius indignus episcopus Teni similiter.

Callistus indignus episcopus civitatis Eudociadensium [Col. 0468C] similiter.

Theodorus indignus episcopus Cremnensium similiter.

Constans indignus episcopus Lagnensium similiter.

Constans indignus episcopus Adrianae similiter.

Joannes indignus episcopus Codrulensium similiter.

Eustratius indignus episcopus Debelti similiter.

Euthymius indignus episcopus Sozopoleos similiter.

Theodorus indignus episcopus Bulgarophygi similiter.

Georgius indignus episcopus Plutinopoleos similiter.

[Col. 0468D] Sisinnius indignus episcopus Gariclensium similiter.

Rubim [Ruben] indignus episcopus Seopeli similiter.

Basilius indignus episcopus Piperensium [Gr., Perbereos] similiter.

Michael indignus episcopus Pamphyli similiter.

Manzo indignus episcopus Pracanensium similiter.

Eustathius, indignus episcopus Celendereos similiter.

Sisinnius indignus episcopus Musbadensium similiter.

Eustatmus indignus episcopus Lami similiter.

Leo indignus episcopus Sibilensium similiter.

[Col. 0469A] Stephanus indignus episcopus Philadelphiae similiter.]

Zacharias indignus episcopus Cardabundensium similiter.

Stephanus indignus episcopus Synnai similiter.

Constans indignus episcopus Ancyrae similiter.

Theodorus indignus episcopus Cadi similiter.

Joannes indignus episcopus Azani similiter.

Theophylactus indignus episcopus Mosynensium similiter.

Joannes indignus episcopus Praenetensium similiter.

Sancta synodus exclamavit: Omnes ita credimus, omnes idipsum sapimus, omnes consentientes subscripsimus! Haec est fides apostolorum [haec fides [Col. 0469B] Patrum]; haec fides orthodoxorum; haec fides orbem terrarum firmavit! Credentes in unum Deum in Trinitate laudandum, honorabiles imagines osculamur! Qui sic se non habent, anathema sint! qui sic non sentiunt, procul ab Ecclesia pellantur! Nos antiquam legislationem Ecclesiae catholicae sequimur! Nos leges Patrum custodimus! Nos eos qui addunt quid vel adimunt de Ecclesia, anathematizamus! Nos subinductam novitatem Christianos accusantium anathematizamus! Nos venerandas imagines recipimus! Nos eos qui sic non se habent, anathematismis submittimus! His qui assumunt dicta quae a divina Scriptura contra idola proferuntur, in venerabiles imagines, anathema! His qui non salutant sanctas et venerabiles imagines, anathema! His qui vocant [Col. 0469C] sacras imagines idola, anathema! His qui dicunt quia ut ad deos Christiani ad imagines accesserunt, anathema! [His qui communicant scienter iis qui injuriam et contumeliam venerabilibus imaginibus inferunt, anathema!] His qui dicunt, quia praeter Christum alius eruit nos ab idolis, anathema! His qui audent dicere catholicam Ecclesiam aliquando idola recepisse, anathema! Multos annos imperatorum! Constantini et Irenae matris ejus multos annos! Victorum imperatorum multos annos! Novo Constantino et novae Helenae aeterna memoria! Dominus custodiat imperium eorum? Coelestis rex, terrenos custodi! Omnibus haereticis anathema! Frementi concilio contra venerabiles imagines, anathema! Ei qui recipit impias haereseos ratiunculas ipsorum, [Col. 0469D] anathema! Theodosio falsi nominis episcopo Ephesino anathema! Sisinnio cognomento Pastillae anathema! Basilio qui obscoena pronuntiatione Tricaccabus appellatus est, anathema!

Trinitas horum trium dogmata deposuit! Anastasio, Constantino, et Nicetae, qui per successionem throno Constantinopolitano praesederunt, ac si novo Ario, Nestorio et Dioscoro, anathema!

Sancta Trinitas horum trium dogmata deposuit! [Gr. add. Iis praeterea, qui tergeminam pravitatem dictorum praesulum haeresiarcharum aemulati sunt, anathema! Theodoro, Antonio et Joanni, tanquam Maneti, Apollinario et Eutychi phantasticae apparentiae assertoribus, anathema! Theodoro Syracusano [Col. 0470A] cognomento Crithino, et qui cum eo simul apostatae facti sunt, anathema!

Joanni Nicomediae, Constantino Nacoliae, haeresiarchis anathema! Ad nihilum deduxerunt imaginem Domini et sanctorum ejus: ad nihilum deduxit eos Dominus.

Si quis quemquam haereseos Christianos accusantis, vel in ea vitam suam transigentem [vita sua functum] defendit, anathema!

Si quis Christum Deum circumscriptum secundum humanitatem non confitetur, anathema!

Si quis evangelicas narrationes titulis picturisque factas non admittit, anathema!

Si quis non osculatur has tanquam in nomine Domini et sanctorum ejus factas, anathema!

[Col. 0470B] Si quis omnem traditionem ecclesiasticam sive scriptam, sive non scriptam, irritam facit, anathema!

Germani orthodoxi aeterna memoria!

Joannis et Gregorii [Gr. et ms. Iol., Georgii aeterna memoria!

Praedicatorum veritatis aeterna memoria!

Trinitas hos tres glorificavit: quorum disputationes sequi mereamur, miserationibus et gratia primi et magni pontificis Christi Dei nostri, intercedente intemerata domina nostra sancta Dei Genitrice, et omnibus sanctis ejus: Fiat. Amen.

Piissimis et Christianissimis imperatoribus nostris Constantino et Irenae matri ejus Tarasius indignus episcopus divinitus conservandae regiae urbis vestrae [Col. 0470C] novae Romae, et tota sancta synodus, quae beneplacito quidem Dei, praeceptione vero Deum amantis imperii vestri secundo convenit in hac splendida Nicaeorum metropoli.

Glorificatur Ecclesiae caput, Christus videlicet Deus noster, optimi principes, quoniam cor vestrum quod in manu ejus custoditur, protulit verbum bonum: praecipiens scilicet erigere [Gr., convenire] nos in nomine ipsius, ut ecclesiasticorum dogmatum inconcussum et immobilem ac divinum affatum firmissime teneamus. Etenim sicut caput vestrum auro et lapidibus fulgidis coronatur, ita et sensus vestri evangelicis et paternis magisteriis adornantur. Cum enim eorum, quorum in omnem terram exivit sonus, essetis discipuli et participes, [Col. 0470D] totiusque Christi nomine nuncupatae plebis ad pietatem ductores, veritatis stylo descripsistis sermonem, et orthodoxiae ac pietatis depinxistis characterem; et veluti luminaria praefulgida fidelibus illuxistis, et manum periclitantibus ecclesiis porrexistis, sana dogmata confirmantes, et consensum eorum quae inter se dissonant [qui inter se dissonabant], instaurantes. Licet igitur cum fiducia dicere: Pietatis bona voluntate Dei per vos correctio stabilita [Gr., insigne opus stabilitum] est: et idcirco repletum est gaudio os nostrum, et lingua nostra exsultatione (Psal. CXXV): et per inscriptam vocem nostram res linguae nostrae loquuntur. Quid enim ecclesiasticorum negotiorum firmitatis custodia jucundius, [Col. 0471A] et ad laetitiam gratius? Quia vero insurrexerunt quidam viri, formam quidem pietatis habentes, quoniam sacerdotii dignitate circumamicti sunt; virtutem autem ejus abnegantes, et Babylonensium sacerdotum calumniam [accusationem] arripientes; quos et prophetia publicat dicens: Egressa est iniquitas a sacerdotibus Babylonis (Dan. XIII). Imo vero Caiphaicum concilium statuentes, genitores facti sunt dogmatum impiorum: et os maledictionis et amaritudinis habentes, praevalere in malis gloriam arbitrati sunt. Infamemque linguam et calamum ministrantem huic possidentes, et voces quae ab ipso Deo prolatae sunt impugnantes, atque portentosae regale sacerdotium, et gentem sanctam, et eos qui Christum induerunt, et gratia ejus ab idolorum [Col. 0471B] errore salvati sunt, idololatras vocantes [Gr., portentose, etc., idololatras vocarunt]. Et nequam operationis habentes votum, manus ad illicita immiserunt, demoliri opinati venerabilium picturam imaginum. Et quidem quaecunque de tessellis fuerunt facta, effoderunt: quae vero ex cera fuere perfuso colorum opere, deleverunt, venerabiliumque imaginum [Gr., templorum] decus in dedecus transtulerunt. Cum his autem et ea quae in tabulis in memoriam Christi Dei nostri et sanctorum ejus exstiterunt, igni tradiderunt. Et ut apertius dicamus, ecclesias nostras depopulati conturbaverunt: et facti sunt haereseon principes, qui erant principes sacerdotum; et pro pace quidem contentionem populo acclamaverunt: porro pro frumento zizania in ecclesiasticis arvis [Col. 0471C] seminaverunt; vinum miscuerunt aquae, et proximum potaverunt subversione turbulenta: et cum lupi Arabici essent, pelle ovium se simulaverunt esse indutos: et veritate parvipensa [defraudata], mendacium arripuerunt; sed ova aspidum ruperunt, et telam araneae secundum prophetam texuerunt (Isa. LIX): et qui comesturus est, ovum eorum conterens, calefactum [putridum] inveniet, et in eo regulum esse veneno et spiritu mortifero plenum. Et quia haec ita disposuerunt, et veritatem mendacium depavit, non indulsistis, mansuetissimi atque fortissimi imperatores nostri, temporibus vestris permanere tam pestilentem et animas corrumpentem errorem; sed hunc aura divini Spiritus, qui in vobis habitat, exterminare procurastis: quatenus stabilis [Col. 0471D] permaneat Ecclesiae coetus et cunctorum subditorum collatio [collectio], atque imperium vestrum secundum cognomen vestrum pacifice dirigatur. Nec tolerabile vel portabile duxistis, quo minus unum [Gr., ut in aliis quidem unum, etc.] sentiremus, et in idipsum conveniremus, et erga vitae nostrae capitulum, id est pacem Ecclesiarum [Gr., Eccl., essent inter nos dissidia], nemo ex nostris se discinderet et abscinderet; cum Christus sit caput nostrum, nos autem consequenter membra et unum corpus per mutuae ac unius opinionis fidem. Propter quod sacram nostram et populosam congregari jussistis catervam in hac Nicensium metropoli, ut Ecclesiarum dissensionem repellentes, disjuncta ad unitatem trahamus; [Col. 0472A] et eam quam nuper intexuerunt ex spineis filis ignominiosam grossamque vestem, id est doctrinam falsam, disrumpere et scindere, et orthodoxiae incorruptam conservare [Gr., expandere] tunicam studeamus. Itaque apostolicas et paternas traditiones sequentes, audemus autem dicere, conspiratione sanctissimi Spiritus consonantes, invicemque collecti [convenientes] universi concordantem nobis habentes traditionem Ecclesiae catholicae, consonantiis quae formatae sunt a sanctis sex universalibus conciliis concordes effecti sumus, anathematizantes Arii vesaniam, Macedonii rabiem, Apollinarii insensatum sensum, Nestorii humanam culturam [culturam hominis], Eutychetis et Dioscori confusibilem vanitatem, et cum illis polycephalon hydram; Origenis, Didymi [Col. 0472B] et Evagrii desipientes fabulationes; Sergii, et Honorii, et Cyri, et Pyrrhi, et asseclarum eorum unius, imo nequam moris voluntatem: necnon et his similem vanitatem, quae post has vane garrivit contra venerabiles imagines, consonanter et unanimiter ab Spiritu sumentes verbum, et ab eo haurientes mundam aquam, spongia dogmatum divinorum delevimus; et inventores tergiversatoriae vocum novitatis [novatricis vanitatis] ab ecclesiasticis vestibulis procul emisimus. Et sicut manus et pedes concorditer animae motibus agitantur, ita ab Spiritu accepta gratia et fortitudine, vestrique concursus pietate pariter et auxilio habito, simul acclamavimus, veritatemque praedicavimus: omnimodis videlicet recipiendas venerabiles imagines Domini nostri [Col. 0472C] Jesu Christi, secundum quod perfectus est homo factus; et quaecunque historice secundum evangelicam narrationem scribuntur: atque intemeratae dominae nostrae sanctae Dei Genitricis, sanctorumque angelorum (ut enim homines apparuerunt his qui digni facti sunt apparitione ipsorum) una cum omnibus sanctis: necnon et certaminum eorum agones figurandos decrevimus tam in tabulis et parietibus, quam in sacris vasis et vestibus, quemadmodum a priscis temporibus sancta Dei catholica Ecclesia recepit, et in legem accepit tam a sanctis primisque doctrinae nostrae magistris, quam ab eorum successoribus egregiisque Patribus nostris: et has adorandas, id est salutandas: idipsum enim est [Col. 0472D] urumque: quippe antiqua Graeca lingua, et salutare et osculari significat: et praepositio augmentum quoddam significat amoris; quemadmodum et , et , et , quod salutationem indicat, et secundum protensionem amicitiam: quod enim quis osculatur, et adorat: et quod adorat, profecto et osculatur; sicut testatur humana affectio, quae a nobis ad amicos habetur, et lectio [Gr., obviorum congressus] haec ambo perficiens. Hoc autem non solum apud nos, sed apud veteres in divina Scriptura scriptum reperimus. In historiis namque regnorum scriptum est: Et David surrexit, et cecidit in faciem, et adoravit tertio Jonatham, et deosculatus est eum (I Reg. [Col. 0473A] XX). Quid autem Dominus de Pharisaeis rursus evangelice ait: Amant primos recubitus in coenis, et salutationes in foro (Matth. XXIII). Certum est quod hic salutationem adorationem appellet. Pharisaei quippe jactantem sensum habentes, seseque justos opinantes, adorari ab omnibus festinabant, non ore ad os osculari: hoc enim est potius humilitatis, et non Pharisaici tumoris indicium. Iterum autem Paulus divinus apostolus, sicut Lucas in Actibus apostolorum describit. Quia cum venissemus Hierosolymam, libenter exceperunt nos fratres. Sequenti autem die introibat Paulus nobiscum ad Jacobum; omnesque collecti sunt seniores. Quos cum salutasset, narrabat per singula quae fecisset Deus in gentibus per ministerium ipsius (Act. XXI). Ergo et hic salutationem honoratoriam [Col. 0473B] adorationem quam invicem exhibemus, apostolicus sensus describit; quemadmodum et de Jacob ait: Adoravit fastigium virgae ejus (Hebr. XI). Consona vero istis et Gregorius cognomento Deiloquus dicit: Bethlehem cole, et praesepe adora (Serm. in nat. Christi). Quis, putas, eorum qui recte et sincere intelligunt quae divina Scriptura proferuntur, intelligat quod haec de adoratione quae in spiritu fit, pronuntientur? nisi forte de insensatis sit, vel ex his qui totius scripturalis scientiae ac paternae doctrinae inexpertes existunt. Nunquidnam fastigio virgae servivit Jacob? aut praesepi praecepit theologus Gregorius deservire? Et rursus quoque nos vivificam crucem salutantes consone canimus: Crucem tuam adoramus, Domine, et adoramus lanceam [Col. 0473C] quae aperuit vivificum latus tuae bonitatis; quod certissime salutatio est et dicitur, sicut indicat illud, quod haec propriis labiis nostris contingimus. Nam etsi multoties invenitur adoratio in divina Scriptura, et urbane loquentibus Patribus nostris pro servitute quae est in spiritu, cum vox multa significet, una tamen significatione ejus tantummodo reperitur, quae scilicet sola manifestat adorationem quae est secundum latriam [unum ex significatis ejus est adoratio secundum latriam]. Adhuc autem adoratio est et ea quae per honorem et per amorem ac timorem fit: sicuti nos adoramus et gloriosissimum et mansuetissimum imperium vestrum. Est et alia per timorem tantum, sicut Jacob adoravit Esau (Gen. XXXIII). Et est per gratiam, sicut Abraham adoravit [Col. 0473D] filios Het pro agro quem accepit ab eis in sepulturam Sarae uxoris suae (Gen. XXIII). Iterum autem exspectantes quidam a sublimioribus beneficium consequi, adorant eos, sicut Jacob Pharaonem (Gen. XLVII). Hinc enim divina Scriptura docens nos: Dominum Deum tuum adorabis, et illi soli servies (Luc. IV): adorationem [absolute ponit, et non adjicit, soli, ut significata multa habentem, et vocem aequivocam. Porro] sine prohibitione dixit, tanquam diversas quidem significationes, sed homonymam vocem habentem, et non soli addidit. Porro servies illi soli dixit: etenim soli Deo servitutem nostram referimus. His ergo sic comprobatis, veraciter et incunctanter esse coram Deo acceptum et beneplacitum [Col. 0474A] constat, imaginales formationes dispensationis Domini nostri Jesu Christi, et intemeratae Dei genitricis semperque Virginis Mariae, ac honorabilium angelorum, et omnium sanctorum, adorare et osculari: et quisquis sic se non habuerit, sed disceptaverit, vel etiam elanguerit erga venerabilium imaginum adorationem, hunc anathematizat sancta nostra et universalis synodus, quae munita est divini Spiritus operatione, ac paternis et ecclesiasticis traditionibus. Porro anathema nihil aliud est, quam separatio a Deo. Si enim quidam fuerint altercantes et contra ea quae definita sunt non obedientes, in stimulos calcitrant, et suas ipsorum animas laedunt, Christum offendentes, et Ecclesiae ipsius calumniis delectati, impugnantes vesane pietatem, utpote [Col. 0474B] priscorum haereticorum communicatores et consentanei et contribules per impietatem. Fratres autem et comministros nostros Deo amabiles episcopos misimus cum abbatibus et clericis, ut omnium quae in nobis gesta sunt, manifestationem denuntient deisonis auribus vestris. Porro ad signaculum et robur eorum quae a nobis definita sunt, quin etiam ad satisfactionem piissimi imperii vestri, subjecimus paterna testimonia ex multis pauca collecta, et claritate veritatis certitudinem illustrantia. Caeterum omnium nostrum Salvator qui vobis coimperat, quique per vos Ecclesiis pacem suam concedere voluit, per multos annos custodiat regnum vestrum cum senatu et principibus et fidelissimo exercitui vestro, atque universa republica: donetque vobis [Col. 0474C] victoriam. Ipse quippe ait: Vivo ego, dicit Dominus, quia glorificantes me glorificabo (I Reg. II). Ipse est qui praecinxit vos virtute, et tundet cunctos hostes, et donabit vobis omnes obedientes [plangent hostes, et gaudebunt subditi]. Gaude ergo, civitas [Gr., et tu, civitas], laetare, nova Sion, orbis terrae speculatio [specula]. Nam et ibi David regnavit, et hic Davidice te ipsi custodiunt [pii imperatores rerum potiuntur]. Dominus in medio tui: et sit nomen ejus benedictum in saecula saeculorum. Amen.

Deo amabilibus sacerdotibus et clericis tam sanctissimae Dei magnae Ecclesiae, quam omnium Ecclesiarum Deo conservatae regiae civitatis, sancta Synodus apud Nicaeam secundo collecta.

Christus Deus noster, qui vere est veritas, paternumque [Col. 0474D] lumen et splendor: qui de tenebris nos vocavit in admirabile suum lumen, et ab idolica vesania nos eruit; qui delevit nomina idolorum a terra, et repromisit non eorum ulterius esse memoriam; voluit annuere pios et per cuncta orthodoxos ac fideles imperatores nostros, ad congregandum nos in Nicaena clara metropoli, sicut nostis: ut distantium dissonantiam in consonantiam perduceremus, et medius paries tolleretur inimicitiae, et antiqua legis positio catholicae Ecclesiae firmitatem resumeret. Igitur nobis in idipsum sancti Spiritus inspiratione et cooperatione convenientibus, omnes consonuimus; et Oriens, Arctus, Occidens et Mesembria in unam unitionem concurrimus: et triumphavit [constituta [Col. 0475A] est] sanctarum Ecclesiarum pacifica ordinatio per alternae opinionis veritatem et fidem, quae direxit semitam pedum nostrorum: atque per hoc stirps haeresis quae ex antiqui hostis zizaniis germinavit, eradicata est. Et ecce evangelizamus vobis super montem excelsum stantes ecclesiasticae pacis gaudium et publicam festivitatem. Quid enim hoc gratius? Isaia fiducialiter agente, et coelitus [antiquitus] praedicente: Quam speciosi pedes evangelizantium pacem, evangelizantium bona! (Isa. LII; Rom. X.) Et dignum erat et valde placitum, atque vestrae decentis sacraeque Deo amabilitatis specimen et exsultatio, ut omnis Deo electa concio vestra simul inveniretur, et contemplaretur virtutem eorum quae per Dei gratiam dicta et gesta sunt, tam scilicet super legitimarum [Col. 0475B] correctione [comprobatione] traditionum Ecclesiae catholicae, quam in destructionem et subversionem eorum qui fremuerunt adversus veritatem, necnon apostolicas et paternas Ecclesiae catholicae commutaverunt traditiones, vel etiam juxta quod sibi visum est, in exterminium redegerunt. Sed quoniam humidum iter in medio est, rursusque terrena via, duabus rebus opus erat, navibus scilicet ad navigandum, et jumentis congruis ad vehendum: utrisque carens sacratissima vestra caterva, mutua nostra conventione privata est. Verum specialiter et intelligibiliter praesto estis [eratis] nobiscum, id sentientes quod et catholicae Ecclesiae plenitudo: et quia invicem sumus membra Christi Dei capitis nostri [Christo Deo capite nostro], eorum quae apud nos [Col. 0475C] Deo donante acta sunt, necessarium ducimus vobis breviter narrationem mittendam: loquuntur enim etiam per litteras linguae causas, et repraesentant quasi videndas. Cum enim convenissemus ex paternarum magisterio normarum, in unum confirmavimus quod et sapuimus [confirmati sumus, unum sensimus]; cantici Moyses docuit, non obliti, quod dicit: Interroga patrem tuum, et annuntiabit tibi; seniores nos, et dicent tibi (Deut. XXXII). Sic traditionem catholicae Ecclesiae sectati sumus, et neque minus, neque plus quidpiam fecimus; sed ab Apostolo edocti, tenemus traditiones quas accepimus, omnia recipientes et amplectentes quaecunque sancta catholica Ecclesia antiquitus scripta et non scripta recepit: ex quibus sunt etiam figurationes picturarum imaginum: [Col. 0475D] et e contra quaecunque abjecerunt Patres nostri egregii, nos quoque projicimus, et Ecclesiae arbitramur adversa. Cum quibus connumeratur intenta [nupera] vocum novitas Christianos accusantium, veluti cancer pascua in ecclesiis nostris accipiens: sed non despexit Dominus Deus in finem. Nam, veritate revelata, orthodoxia cunctis illuxit, et mendacium cum secum nascentibus tenebris abolitum est. Si enim, ut ipsi vane garrierunt, idolis comparatur imaginum titulatio, nostrae redemptionis mysterium evanescit, quod Dei Filius operatus est praesentia sua, qua pro nobis carne conversatus est absque peccato: et subsequuntur [vanae sunt] etiam remissiones propheticae, dicentes: Serviamus illi in [Col. 0476A] sanctitate et justitia omnibus diebus vitae nostrae (Luc. I). Et rursus: Excitatus est tanquam dormiens Dominus, tanquam potens crapulatus a vino. Et percussit inimicos suos in posteriora, opprobrium sempiternum dedit illis (Psal. LXXVII). Si opprobrium sempiternum datum est inimicis nostris, malis videlicet virtutibus, per resurrectionem ejus, quomodo iterum Christiani idolis servierunt? O et inscientiam et impietatem ipsorum! Utinam intellexissent quod scandalizare unum ex minimis qui crediderunt in Christum, importabilem habeat indignationem (Matth. XVIII): quanto magis orbem sollicitum reddere simultatibus? Sed ad nihilum verbum Domini redegerunt, reprobantes ecclesiasticas traditiones: propterea ad nihilum redegit eos Dominus; et cum Ario, Eunomio, Macedonio, Apollinario, Nestorio, Eutychete [Col. 0476B] ac Dioscoro, Sergio, Honorio, atque cum omni eorum pessima secta connumeravit turbulentum factionis eorum concilium: stultitiam namque horum imitantes [exprimentes] stulta locuti sunt, et funda verae confessionis cum ipsis lapidati sunt, atque soluta est acies ipsorum. Neque enim reliquit Dominus in perpetuum virgam peccatorum super sortem Ecclesiae: quoniam Judaice meditati sunt inania, et secunda illius concilii haereditaverunt. Hoc nempe concilium, Caiphaicum concibiabulum factum est. Illud adversus Dominum inania meditatum est: hoc adversus ipsius imaginem fremuit. Hoc enim concilium redemptionem nostram, quae per Christum effecta est, sibi et aliis ascripsit. Hoc concilium [Col. 0476C] profundum consilium consiliatum est, et non per Dominum: et foedera fecit, et non spiritum ejus: quoniam ornatum venerabilium templorum demolitum est. In hoc concilio nullus hominum invenitur ad imaginem Dei factus, quia imaginem Domini ac sanctorum ejus dehonestantes et confringentes, igni tradiderunt. Hoc concilium furia et vecordia plenam satanicarum vocum sententiam fecit. Hoc concilium solam nuncupationem habet sacerdotalem, scientiam autem pravam atque profanam. Hoc concilium contumax habet os, et spiritum mendacio delibutum: nam veritatem quidem finxit, in fallacia praesumpsit [falsitatem vero libere docuit]. Hoc concilium sancta nostra synodus, utpote zizania Dominicae areae, id est catholicae Ecclesiae, ventilavit, et ventilabro divini [Col. 0476D] judicii projecit. Ablata ergo sunt a catholica Ecclesia et redarguta figmenta ejus. Verum enim et rectissimum Ecclesiae judicium nec novum fieri, nec adimi in ea quidquam indulget. Nos igitur paternas leges sequentes, ab uno spiritu accepta gratia, immutilate [sine ulla innovatione] et indiminute omnia quae Ecclesiae sunt custodivimus; quemadmodum sex sanctae universales synodi tradiderunt: et quaecunque dimiserunt honoranda in catholica Ecclesia, absque omni cunctatione recipimus. Ex quibus, ut dictum est, etiam imaginum factio est: quas honoranter honoramus [Gr., adoramus] et salutamus. Idipsum etenim utrumque: et quisquis huic professioni haeserit, catholicae est Ecclesiae germanus et [Col. 0477A] particeps filius. Ergo omnia scandala recesserunt; omnia exterminata sunt: Veritas viget, mendacium foras emissum est: sator zizaniorum prorsus defecit; trumentum autem, populus videlicet Christi amicus, in unum horreum Ecclesiae Christi allatum est. Orthodoxiae lux orta est, erroris tenebrae sublatae sunt. Moestitia in gaudium commutata est, luctus in laetitiam [Col. 0478A] traductus est: conversus est planctus in gaudium nobis. Omnia in melius transvecta sunt propter quod et nos apostolice vobis pronuntiamus: Gaudete in Domino, gaudete, et iterum gaudete (Philipp. III); trinum enim gaudium Trinitas nobis donavit: quam decet honor et imperium in saecula saeculorum. Amen.



ACTIO OCTAVA [a 15Kb] .
[Col. 0477]

[Col. 0477A] In nomine Domini et dominatoris Jesu Christi veri Dei nostri. Imperio piisimorum Christique [Col. 0477B] amantium dominorum nostrorum Constantini et Irenes ejus matris, anno consulatus ipsorum octavo, X Kalendas Novembris, indictione undecima.

Tanquam illustres veritatis praecones, atque custodes imperatores orthodoxiae fautores, divino moti desiderio, minime ferendum putarunt non considere synodo. Proinde scripto ipsorum praeceptum est patriarchae, ut omnes Deo amabiles episcopos adduceret ad conservandam divinitus novam Romam regiam ipsorum urbem. Quibus ille litteris acceptis mandatum imperatorum exsequebatur. Nam post omnium supra expositorum tractationem; felicemque rei exitum, omnibus Deo amabilibus episcopis secum acceptis in viam se dedit, et in urbem a Deo [Col. 0477C] conservandam profecti sunt omnes. Quo ubi pervenere, ab imperatoribus benigne accepti sunt. At vero quae faustissime praefulget a Deo custodita imperatrix bono inito consilio diem statum dixit, quo synodice cum episcopis praesideret: quod et factum est in palatio quod Magnaura vocatur. Itaque propositis sanctis Dei Evangeliis, praesidente ipsa cum simul regnante filio, et universa synodo, patriarcha synodum alloqui, quibus par erat verbis, jussus est: isque mandatum imperatorum exsequebatur. Deinde ipsi etiam vocibus a Deo acceptis placido et eleganti sermone synodum affati sunt: ita ut omnes cum patriarcha Deo amabiles episcopi congruis acclamationibus illos prosequerentur. His ita gestis, rursus imperatores ad synodum talibus usi sunt verbis: Legatur [Col. 0477D] clara voce edita a vobis definitio, ut a nobis et cuncto astante et Christum amante populo audiatur. et annuente hoc universa synodo, Cosmas Deo amabilis diaconus et cubuclesius acceptam definitionem legit. Qua lecta imperatores ita interrogaverunt: Dicat sancta et oecumenica synodus, num lecta definitio vestrum omnium consensu sit edita. At illi exclamaverunt: Ita credimus, ita omnes sentimus; omnes consentiendo subscripsimus! Haec est fides apostolorum, haec fides Patrum, haec fides orthodoxorum: haec fides orbem terrarum constabilivit! [Col. 0478] Credentes in unum Deum in Trinitate collaudatum, honorabiles ejus imagines salutamus! Qui sic non habent, [Col. 0478B] anathema sint! Qui non ita sentiunt, ejiciantur ab Ecclesia! Nos antiquum catholicae Ecclesiae institutum sequimur! Nos addentes vel dementes quidquam de catholica Ecclesia, anathematizamus! Nos adventitiam novitatem Christianos accusantium anathematizamus! Nos venerandas imagines recipimus! Nos qui non ita sentiunt, anathemati subjicimus! His qui accipiunt sacrae Scripturae dicta adversus idola in venerandas imagines, anathema! Ei qui non salutat sanctas imagines, anathema! His qui sacras imagines idola vocant, anathema! His qui dicunt Christianos accedere ad imagines tanquam ad deos, anathema! His qui dicunt per alium nos, quam per Christum Deum nostrum liberatos ab idolis, anathema! [Col. 0478C] His qui dicere audent catholicam Ecclesiam idola unquam recepisse, anathema! Omnibus haereticis anathema! Concilio, quod in venerandas infremuit imagines, anathema! Ei qui recipit impia haereseos ipsorum scripta, anathema! Theodosio Ephesino pseudoepiscopo anathema! Sisinnio cognomento Pastillae anathema! Basilio infausti nominis Tricaccabo, anathema! Trinitas trium dogmata evertit! Anastasio, Constantino et Nicetae, qui per successionem sedi Constantinopolitanae praesederunt, veluti novo Ario, Nestorio et Dioscoro, anathema! Joanni Nicomediae et Constantino Nacoliae haeresiarchis, anathema! Despexerunt imaginem Domini et sanctorum ejus: despexit eos Dominus.

Si quis Christum Deum nostrum circumscriptum [Col. 0478D] non confitetur secundum humanitatem, anathema!

Si quis evangelicas historias imaginibus expressas non admittit, anathema!

Si quis ipsas non salutat, cum sint in nomine Domini et sanctorum ejus, anathema!

Si quis omnem ecclesiasticam traditionem sive scriptam, sive non scriptam rejicit, anathema!

Post has acclamationes patriarcha offert imperatoribus lectum definitionis tomum, postulavitque cum universa synodo, ut consignaretur et communiretur piis eorum subscriptionibus. Et accipiens fauste praefulgens [Col. 0479A] religiosissima imperatrix subscripsit; dabatque simul regnanti filio, ut et ipse subscriberet. Quod ubi factum, reddita est patriarchae definitio per Stauracium celeberrimum patricium et logothetham dromi.

Tumque unanimi consensu omnes episcopi ita imperatoribus acclamarunt.

Multi anni imperatorum! Constantino et Irenae matri ejus multi anni! Orthodoxis imperatoribus multi anni! Victoribus imperatoribus multi anni! Pacificis imperatoribus multi anni! Novo Constantino et novae Helenae aeterna memoria! Deus imperium ipsorum conservet! Pacatam, Domine, vitam ipsis! Perduret, Domine, ipsorum imperium! Coelestis rex, tuere terrestres!

[Col. 0479B] Et post faustas acclamationes praeceperunt imperatores, ut Patrum sententiae legerentur, ex iis quae in Nicaena metropoli recitatae pridem erant, et expositae sunt actione quarta: hoc est, Joannis Chrysostomi in Meletium episcopum Antiochenum, Asterii episcopi Amasiae in Euphemiam martyrem, Joannis episcopi Thessalonicensis ex sermonibus ab eo scriptis contra gentiles; sancti Symeonis Stylitae epistola ad Justinum imperatorem, beati Nili solitarii epistola ad Olympiodorum praefectum. Ex canonibus sanctae et oecumenicae synodi sextae caput octogesimum secundum.

Quibus lectis et auditis tum ab ipsis, tum ab excellentissimis principibus, Christique amante populo, compuncti omnes corde acquieverunt veritati. Et [Col. 0479C] rursus Deo amabiles episcopi acclamarunt quae decebat cum multitudine populi. Plena enim erat praedicta domus regia concursu hominum: tota quippe aderat civitas cum ordinibus militum: ac de sedibus surrexerunt. Qui etiam Deo gloriam dederunt, et gaudentes ei gratias egerunt, cui sic placitum est.



CANONES ECCLESIASTICI [a 1Kb] PROMULGATI AB EADEM SYNODO.



I. Quod oportet sacros canones per omnia conservare.

His qui sacram sortiti sunt dignitatem, testimonia et directiones canonicarum praeceptionum formae consistunt. Quas libenter suscipientes, cum deiloquo David canimus ad Dominum Deum dicentes: In via [Col. 0479D] testimoniorum tuorum delectatus sum, sicut in omnibus divitiis. Et mandasti justitiam testimonia tua in aeternum. Intellectum da mihi, et vivifica me [et vivam] (Psal. CXVIII). Et si in aeternum prophetica vox mandat nobis custodire testimonia Dei, et vivere in illis, immutilata [Gr., inconcussa] profecto et immota permanent. Et quia [Gr., quia et] Dei inspector Moyses ita dixit: In illis non est addendum, et ab eis non est auferendum (Deut. IV). Et divinus apostolus in eis gloriatus clamat: In quem [Gr., In quae] desiderant angeli prospicere (I Petr. I). Et: Si angelus evangelizaverit vobis praeter quod accepistis, anathema [Col. 0480A] sit! (Gal. I.) His ita se habentibus et protestantibus, exsultantes in eis sicut qui invenit spolia multa, divinos canones amplectabiliter in pectore recondimus, et integram illorum praeceptionem ac immobilem tenemus: tam scilicet illorum qui ab almis et laudabilissimis apostolis sancti Spiritus tubis editi sunt, quam eorum qui a sex sanctis et universalibus synodis, atque his conciliis quae localiter collecta sunt, in expositionem hujusmodi decretorum promulgati sunt: necnon et eorum qui a sanctis Patribus nostris prolati fuisse probantur. Ab uno enim eodemque spiritu illustrati definierunt quae expediunt. Et quidem quos anathemati transmittunt, et nos anathematizamus: quos vero depositioni, et nos deponimus: quos autem segregationi, et nos segregamus. [Col. 0480B] Porro quos epitimio [b 1Kb] , id est poenae tradunt, et nos quoque simili modo submittimus. Sine avaritia namque sint mores, contenti praesentibus, Paulus aperte clamat divinus apostolus, qui in tertium coelum ascendit, et audivit ineffabilia verba (Hebr. XIII).



II. Quod oporteat consecrandum episcopum caute polliceri canones servare; sin autem, minime consecrari.

Quoniam psallentes repromittimus Deo: In justificationibus tuis meditabor, non obliviscar sermones tuos (Psal. CXVIII): omnes quidem Christianos hoc servare saluberrimum est; sed praecipue hos qui hierarchicam consecuti fuerint dignitatem. Unde definimus, omnem qui ad episcopatus provehendus est gradum, modis omnibus psalterium nosse; ut ex [Col. 0480C] hoc etiam omnis clericus qui sub eo fuerit, ita moneatur et imbuatur. Inquiratur autem diligenter a metropolita, si in promptu habeat legere scrutabiliter et non transitorie tam sacros canones et sanctum Evangelium, quam divini Apostoli librum et omnem divinam Scripturam: atque secundum Dei mandata conversari et docere populum sibi commissum. Substantia enim summi sacerdotii nostri sunt eloquia divinitus tradita, id est vera Scripturarum divinarum disciplina, quemadmodum magnus perhibet Dionysius: quod si disceptaverit [Gr., haesitaverit, et non ita facere ac docere libenter voluerit: al., et ita libenter facere et docere minime spoponderit], nullatenus consecretur. Ait enim [Col. 0480D] prophetice Deus: Tu scientiam repulisti, et ego repellam te, ne sacerdotio fungaris mihi (Ose. IV).



III. Quod non oporteat principes eligere episcopum.

Omnis electio a principibus facta episcopi aut presbyteri aut diaconi, irrita maneat secundum regulam quae dicit (Canon. apost. 30): Si quis episcopus saecularibus potestatibus usus, ecclesiam per ipsos obtineat, deponatur: et segregentur omnes qui [Gr., segregetur, et omnes qui] illi communicant. Oportet enim ut qui provehendus est in episcopum. ab episcopis eligatur; quemadmodum a sanctis Patribus [Col. 0481A] qui apud Nicaeam convenerunt, in regula definitum est, quae dicit (Can. IV): Episcopum convenit maxime quidem ab omnibus, qui sunt in provincia, episcopis ordinari. Si autem hoc difficile fuerit aut propter instantem necessitatem, aut propter itineris longitudinem, tribus tamen omnimodis in idipsum convenientibus, et aliis per litteras consentientibus, tunc consecratio fiat. Firmitas autem eorum quae geruntur, per unamquamque provinciam metropolitano tribuatur antistiti.



IV. Quod abstinendum sit episcopis ab omni dati acceptione.

Praedicator Ecclesiae Paulus divinus apostolus ac si canonem ponens Ephesiorum presbyteris, imo [Col. 0481B] vero et omni sacratae multitudini, ita fiducialiter perhibuit dicens: Argentum, aut aurum, aut vestem nullius concupivi: omnia ostendi vobis, quoniam sic laborantes oportet suscipere infirmos (Act. XX): beatius existimans dare. Propter quod et nos edocti ab eo definimus, nullatenus episcopum turpis lucri gratia excogitare ad excusandas excusationes in peccatis, et expetere aurum vel argentum aut aliam speciem ab episcopis, vel clericis, aut monachis qui sub ipso sunt. Ait enim Apostolus: Iniqui regnum Dei non possidebunt (I Cor. VI); Et: Non debent filii parentibus thesaurizare, sed parentes filiis (II Cor. XII). Quisquis ergo propter exactionem auri vel alterius cujuslibet speciei, aut propter proprium [Col. 0481C] vitium [affectum] inventus fuerit coercens a ministerio, vel sequestrans aliquem clericorum qui sub se degunt, aut venerabile templum claudens, ne in eo Dei ministeria celebrentur, ad insensata suam transmittens insaniam, insensatus veraciter est; ac per hoc, simili poenae eo subjecto, convertatur dolor ejus in caput ejus, ut in transgressorem mandati Dei et mandatorum apostolicorum. Praecipit enim et Petrus principalis apostolorum summitas: Pascite, qui in vobis est, gregem Dei non coacte, sed spontanee secundum Deum: non turpis lucri gratia, sed prompte: neque ut dominantes in clero, sed forma facti gregis: et cum apparuerit princeps pastorum, percipietis immarcessibilem gloriae coronam (I Petr. V).



V. Quod qui exprobrant clericis, eo quod ordinati sunt in ecclesia sine datis, epitimio [mulctae] subjacent.
[Col. 0481D]

Peccatum ad mortem est, quando quidam peccantes incorrecti persistunt. Hoc vero deterius est, si et arroganter elati insurgunt adversus pietatem et veritatem; et praeferentes mammona Dei obedientiae, nullatenus regularibus ejus praeceptis intendunt. In his non est Dominus Deus, nisi humiliati [Col. 0482A] a proprio resipuerint fortasse excessu. Oportet enim eos magis accedere ad Deum, et cum contrito corde remissionem hujus peccati et indulgentiam petere, et non gloriari in illicito dato. Juxta enim est Dominus his qui tribulato sunt corde (Psal. XXXIII). Eos igitur qui gloriantur se per dationem auri ordinatos in ecclesia, et in hac maligna consuetudine quae alienat a Deo et omni sacerdotio, sperant, et ex hoc impudenti facie et non operto ore exprobabilibus verbis eos qui ob virtutem vitae a sancto Spiritu electi et constituti sine datione auri sunt, inhonorant; primo quidem novissimum gradum accipere sui ordinis definimus: quod si permanserint, per epitimium corrigantur. Si vero quis claruerit super consecratione hoc aliquando faciens, efficiatur secundum [Col. 0482B] apostolicam regulam quae dicit (Can. XXX): Si quis episcopus per pecuniam dignitatem hanc obtinuerit, vel presbyter aut diaconus, deponatur et ipse et qui eum consecravit, et excidatur omnimodis etiam a communione, quemadmodum Simon Magus a me Petro. Similiter et juxta secundam regulam sanctorum Patrum qui apud Chalcedonem convenerunt, quae ait: Si quis episcopus per pecunias consecrationem fecerit, et sub pretio redegerit gratiam quae non potest vendi, ordinaveritque per pecunias episcopum, vel chorepiscopum, sive presbyteros aut diaconos, aut quemdam eorum qui in clero connumerantur: aut praeposuerit per pecunias oeconomum vel defensorem, sive mansionarium, aut prorsus quemquam qui sub regulam est, turpis lucri [Col. 0482C] gratia: qui hoc conatus fuerit agere, si convictus fuerit, proprii gradus periculum subeat: et qui consecratus est, nihil proficiat ex consecratione vel promotione quae per negotiationem effecta est; sed sit alienus a dignitate et [seu] sollicitudine quam per pecunias consecutus est. Si vero quis mediator apparuerit in hujusmodi turpibus et illicitis datis [lucris]: si quidem clericus fuerit, proprio gradu decidat: si vero laicus vel monachus, excommunicetur.



VI. Ut efficiatur localis synodus per annum.

Quoniam quidem regula est, quae dicit (Conc. Nic. cap. 5): Bis in anno per singulas provincias oportet fieri per conventum episcoprum regulares inquisitiones: [Col. 0482D] propter fatigationem et ut opportune habeantur ad iter [Gr., quod inopia laborent ad iter] agendum hi qui congregandi sunt, [a 1Kb] definierunt (Can. 8) sextae synodi sancti Patres, omni excusatione remota modis omnibus semel in anno fieri, et depravata corrigi. Hunc ergo canonem et nos renovamus: et si quisquam princeps inventus fuerit hoc prohibere, communione privetur. Si quis vero metropolitanorum hoc neglexerit agere, absque necessitate, vel vi, seu [Col. 0483A] aliqua rationabili occasione, canonicis poenis subjaceat. Dum autem synodus agitur [Gr., Synodo autem peracta] super canonicis et evangelicis negotiis, oportet congregatos episcopos in meditatione et sollicitudine fieri custodiendorum divinorum et vivificorum Domini mandatorum: in custodiendis enim illis retributio multa; quia et lucerna mandatum: lex autem lux, et via vitae argutio et disciplina est (Prov. VI); et mandatum Domini lucidum illuminans oculos (Psal. XVIII). Porro non habeat metropolitanus licentiam ex his quae defert episcopus secum sive jumentum, sive aliam speciem expetendi. Quod si hoc egisse convictus fuerit, solvat quadruplum.



VII. Quod templa noviter sine reconditis sanctorum reliquiis dedicata oporteat suppleri.
[Col. 0483B]

Ait Paulus divinus apostolus: Quorumdam peccata manifesta sunt, quorumdam autem et subsequuntur (I Tim. V). Peccatis ergo praevenientibus, et alia peccata his accidunt. Impiam itaque Christianos accusantium haeresim et aliae impietates subsecutae sunt. Sicut enim venerabilium imaginum vultum abstulerunt ab Ecclesia, ita et alios quosdam mores deseruerunt; quos et oportet renovari, et secundum scriptam et non scriptam legislationem denuo detineri. Quotquot ergo venerabilia templa consecrata sunt absque sanctis reliquiis martyrum, definimus in eis reliquiarum una cum solita oratione fieri positionem. Et si a praesenti tempore inventus fuerit episcopus absque lipsanis consecrare templum, deponatur, [Col. 0483C] ut ille qui ecclesiasticas traditiones transgreditur.



VIII. Quod Hebraeos non oporteat recipi, nisi forte ex sincero corde conversi fuerint.

Quoniam errantes hi qui ex Hebraeorum superstitione consistunt, subsannare se Christum Deum existimant, simulantes Christianizare, ipsum autem negant, clam et latenter sabbatizantes, et alia Judaeorum more facientes: definimus hos neque in communionem, neque in orationem, neque in ecclesiam suscipi; sed manifeste sint secundum religionem suam Hebraei: neque pueros eorum baptizari, neque servum emi vel acquiri [Gr., emere vel possidere]. [Col. 0483D] Si vero ex sincero corde ac fide converterit se quis eorum, et confessus fuerit ex toto corde, divulgans mores eorum et res, ut alii etiam arguantur et corrigantur; hunc suscipi et baptizari, et pueros ejus: quin et observari eos [cautos reddi], ut recedant ab Hebraicis adinventionibus, definimus: alias autem nullatenus admittendos.



IX. De non abscondendo libro quolibet haereseos Christianos accusantium.

Omnia puerilitia ludibria, insanasque debacchationes atque conscripta, quae falso contra venerabiles imagines facta sunt, dari oportet in episcopio Constantinopoleos, ut recondantur cum caeterorum haereticorum [Col. 0484A] libris. Si vero quis inventus fuerit haec occultare, siquidem episcopus aut presbyter, vel diaconus fuerit, deponatur: si vero monachus aut laicus, anathematizetur.



X. Quod non oporteat clericum relinquere parochiam suam, et ad aliam transire absque notitia episcopi.

Quoniam quidam clericorum parvipendentes canonicam constitutionem, relinquunt parochiam propriam, et ad alias parochias convolant, et maxime in hac Deo servanda regia urbe sese apud principes locant, in eorum oratoriis missas facientes: hos absque proprio episcopo et Constantinopolitano antistite non licet suscipere in qualibet domo vel [Col. 0484B] ecclesia: quod si hoc fecerit, et ita perseveraverit, deponatur. Quotquot autem cum conscientia praedictorum hoc fecerint sacerdotum, non licet eis mundanas et saeculares curas suscipere, praesertim cum hoc agere prohibeantur a sacris canonibus. Quisquis autem apparuerit eorum, qui dicuntur majores, curam tenere, aut desinat, aut deponatur: potius autem maneat ad magisterium tam puerorum quam famulorum, relegens eis divinas Scripturas: ad hoc enim etiam sacerdotium consecutus est.



XI. Quod oporteat oeconomos esse in episcopiis ac ministeriis.

Cum simus debitores omnes sacras litteras custodire, [Col. 0484C] et eam quae dicit, in unaquaque ecclesia oeconomos esse (Conc. Chalced. can. 26), modis omnibus inviolabilem conservare debemus. Et si quidem unusquisque metropolitanus in sua ecclesia constituerit oeconomum, bene utique: sin autem, ex auctoritate propria [Gr., speciali] Constantinopoleos episcopo licentia est praeponendi oeconomum in ejus ecclesia: similiter et metropolitanis, si episcopi qui sub ipsis sunt, non sategerint oeconomos statuere in suis ecclesiis. Id ipsum autem servandum est etiam in monasteriis.



XII. Quod non oporteat episcopum vel abbatem alienare quid de proastiis [suburbanis] ecclesiae.

Quisquis episcopus inventus fuerit vel abbas de [Col. 0484D] salariis [agris seu fundis] episcopii sive monasterii transferre quidquam in principum manus, vel etiam alii personae conferre, irritum sit quod datum esse constiterit, secundum [Gr., irrita sit alienatio secundum] canonem sanctorum apostolorum qui dicit (can. 39): Omnium ecclesiasticarum rerum episcopus sollicitudinem habeat, et dispenset eas tanquam Deo contemplante; non liceat autem ei fraudare quidquam ex illis, vel cognatis propriis donare quae Dei sunt. Quod si pauperes fuerint, ut pauperibus largiatur: sed non sub eorum occasione quae sunt ecclesiae defraudentur [Gr., venundet]. Quod et excasationem si praetenderint, damnum facere, et nihil ad profectum agrum existere; nec sic principibus [Col. 0485A] qui per uer. illa sunt, tribuatur ager vel locus, sed clericis vel agricultoribus. Quod si calliditate usus fuerit, et a colono vel clerico emerit princeps agrum; etiam sic irrita sit venditio, et restituatur episcopio vel monasterio: et episcopus vel abbas hoc faciens adjiciatur, episcopus quidem ab episcopio, abbas autem a monasterio, tanquam qui dispergit male quae non collegit.



XIII. Quod in magna damnatione sint hi, qui monasteria communia faciunt habitacula.

Quoniam propter calamitatem, quae pro peccatis nostris in ecclesiis facta est, subreptae sunt a quibusdam viris quaedam venerabiles domus, tam videlicet episcopia, quam monasteria, et facta sunt communia [Col. 0485B] diversoria: si quidem voluerint ii qui haec retinent, reddere ea, ut secundum antiquitatem [Gr., in pristinum statum] instaurentur, bene et optime: alioquin, si de sacrato catalogo fuerint, hos deponi praecipimus: si vero monachi vel laici, excommunicari quos nimirum constat condemnatos esse a Patre et Filio et Spiritu sancto; et deputentur ubi vermis non moritur, et ignis non exstinguitur (Isa. LXVI; Marc. IX): Quia voci Domini adversantur, quae dicit: Non faciatis domum Patris mei domum negotiationis (Joan. II.)



XIV. Quod non oporteat sine manus impositione legere in collecta super ambonem.

[Col. 0485C] Quia ordo debet in sacratione [Gr., sacerdotio] custodiri, omnibus liquet: et cum diligentia conservare sacerdotii promotiones, Deo est prorsus acceptum. Et quoniam videmus sine manus impositione a parvula aetate tonsuram clerici quosdam accipientes, nondum ab episcopo manus impositione percepta super ambonem irregulariter in collecta legentes, praecipimus, amodo id minime fieri: idipsum quoque conservandum est etiam inter monachos. Lectoris autem manus impositionem licentia est unicuique abbati in proprio monasterio solummodo faciendi, si duntaxat abbati manus impositio facta noscatur ab episcopo secundum morem praeficiendorum abbatum, dum constet illum esse presbyterum. Simili modo secundum antiquam consuetudinem [Col. 0485D] chorepiscopos praeceptione [per praeceptionem] episcopi oportet promovere lectores.



XV. Quod non oporteat clericum duabus ecclesiis connumerari.

Clericus ab instanti tempore non connumeretur in duabus ecclesiis. Negotiationis enim est hoc est turpis commodi proprium, et ab ecclesiastica consuetudine penitus alienum. Audivimus enim ex ipsa Dominica voce: Quia nemo potest duobus Dominis servire; aut enim unum odio habebit, et alterum diliget: aut unum sustinebit, et alterum contemnet (Matth. VI). Unusquisque ergo secundum apostolicam vocem (I Cor. VII), in quo vocatus est, in [Col. 0486A] hoc debet manere, et in una locari ecclesia. Quae enim per turpe lucrum in ecclesiasticis rebus efficiuntur, aliena consistunt a Deo. Ad vitae vero hujus necessitatem studia sunt diversa: ex his vero qui voluerit, acquirat corporis opportuna. Ait enim Apostolus: Ad ea quae mihi opus erant, et his qui mecum sunt, ministraverunt manus istae (Act. XX). Et haec quidem in hac a Deo conservanda urbe. Caeterum in villis quae foris sunt, propter inopiam hominum indulgeatur.



XVI. Quod non oporteat sacratum virum vestimentis pretiosis indui.

Omnis jactantia et ornatura corporalis aliena est a sacrato ordine. Eos ergo episcopos vel clericos qui [Col. 0486B] se fulgidis et claris vestibus ornant, emendari oportet. Quod si in hoc permanserint, epitimio tradantur. Similiter eos qui unguentis inunguntur. Quoniam vero radice amaritudinis exorta, contaminatio facta est in catholica Ecclesia Christianos calumniantium haeresis, etiam hi qui hanc receperunt, non solum imaginarias picturas abominati sunt, sed et omnem reverentiam repulerunt, eos qui religiose ac pie vivunt offendentes [odio habentes]: ac per hoc completur in eis quod scriptum est: Abominatio est peccatori Dei cultus. Igitur si inventi fuerint deridentes eos qui vilibus et religiosis vestimentis amicti sunt, per epitimium corrigantur. Priscis enim temporibus omnis sacratus vir cum mediocri ac vili veste conversabatur. Omne quippe quod non propter [Col. 0486C] necessitatem suam, sed propter venustatem accipitur, elationis habet calumniam [luxus habet crimen] quemadmodum magnus ait Basilius. Sed neque ex sericis texturis vestem quis variatam induebat, neque apponebat variorum colorum ornamenta in summitatibus vestimentorum. Audierant autem ex deisona lingua, quia qui mollibus vestiuntur, in domibus regum sunt (Matth. XI).



XVII. Ut qui non habet ea quae ad consummationem sufficiant, minime oratoriam aedificare domum incipiat.

Quia quidam monachorum deserentes monasteria sua, praeesse anhelantes, et obedire renuentes,inchoant construere oratorias domos, ea quae ad perfectionem [Col. 0486D] necessaria sunt non habentes: quisquis igitur hoc visus fuerit agere, prohibeatur a loci episcopo. At vero si sumptus sufficientes ad perfectionem habuerit, quae ab ipso desiderantur, ad terminum perducantur. Idipsum autem servandum est etiam super laicis et clericis.



XVIII. Quod non oportet feminas habitare in episcopiis vel virorum monasteriis.

Sine offensione estote his etiam qui foris sunt (I Cor. X) divinus dicit Apostolus. Feminas autem commorari in vel etiam monasteriis, omnis est offensionis materia. Quisquis ergo ancillam vel liberam in episcopio possidere claruerit, vel [Col. 0487A] in monasterio ad opus ministerii alicujus, increpetur: si autem permanserit, deponatur. Porro si contigerit in proastiis feminas esse, et voluerit episcopus vel abbas iter ad eas [Gr., illuc] facere, praesente episcopo vel abbate nullatenus monasterii opus facere eo tempore mulieri liceat, sed seorsum moretur in alio loco, donec episcopus vel abbas recedat propter irreprehensibilitatem.



XIX. Ut sine dationibus sponsiones [admissiones] sacrorum virorum, vivorum, monachorum quoque ac monacharum fiant.

In tantum inolevit avaritiae facinus in rectores ecclesiarum, ut etiam quidam eorum qui dicuntur religiosi viri atque mulieres, obliviscentes [Col. 0487B] mandatorum Domini, decipiantur, et per aurum introitus [receptiones] accedentium tam ad sacratum ordinem, quam ad monasticam vitam efficiant. Unde fit, ut quorum initium improbabile est, omnia sint projicienda, ut magnus ait Basilius. Neque enim Deo per mammona servire licet. Si quis ergo inventus fuerit hoc faciens, si quidem episcopus vel abbas exstiterit, vel quilibet de sacrato collegio, aut desinat, aut deponatur, juxta secundam regulam sancti Chalcedonensis concilii. Abbatissa vero ejiciatur de monasterio, et tradatur in alio monasterio ad subjectionem. Similiter et abbas qui non habuerit manus impositionem presbyteri. Porro quae filiis a parentibus dantur more dotis, vel si qua ex propriis rebus acquisita offeruntur, [Col. 0487C] profitentibus his qui ea offerunt Deo dicanda [Gr., dicata], definimus, sive perseveraverint, sive exierint, manere illa in monasterio secundum repromissionem ipsorum, nisi fuerit culpa praelati.



XX. Quod non oporteat amodo duplex monasterium fieri: et de duplis monasteriis.

Ex hoc definimus, minime duplex fieri monasterium; quia scandalum id et offendiculum multis efficitur. Si vero aliqui cum cognatis abrenuntiare, et monasticam vitam sectari voluerint, debent quidem viri virorum adire coenobium, feminae vere mulierum ingredi monasterium: in hoc enim placatur Deus. Quae autem hactenus sunt dupla, teneant secundum regulam sancti Patris nostri Basilii, et [Col. 0487D] secundum praeceptionem ejus ita formentur. Non habitent in uno monasterio monachi et monachae: adulterium enim intercipit cohabitationem. Non habeat aditum monachus ad monacham, vel monacha ad monachum secreto ad collocutionem. Non cubet monachus in muliebri monasterio, neque singulariter cum monacha convivetur: et quando necessaria vitae a virorum parte ad regulares deferuntur, extra portam haec suscipiat abbatissa monasterii feminarum cum quadam vetula monacha. Porro si contigerit, ut aliquam propinquam suam videre voluerit monachus, in praesentia abbatissae huic confabuletur per modica et compendiosa verba, et in brevi ab ea discedat.



XXI. Quod non oporteat monachos deserere propria monasteria, et transire in alia.
[Col. 0488A]

Non oportere monachum vel monacham monasterium proprium relinquere, et ad alia proficisci. Quod si contigerit hoc, recipi hunc hospitio necesse est: assumi autem eum sine voluntate abbatis ejus non convenit.



XXII. Quod oporteat cum gratiarum actione et omni parcitate ac reverentia monachos, si contigerit, cum feminis manducare.

Deo quidem totum committere, et non propriis voluntatibus deservire, magna res est: Sive enim manducatis, sive bibitis, divinus Apostolus dicit, omnia [Col. 0488B] in gloriam Dei facite (I Cor. X). Christus ergo Deus noster in Evangeliis suis initia peccatorum recidere praecepit. Non enim moechia ab eo tantum inhibetur, sed et motio cogitationis ad moechiae commissum damnatur, dicente eo: Qui viderit mulierem ad concupiscendum eam jam moechatus est eam in corde suo (Matth. V.) Hinc ergo edocti, cogitationes debemus mundare. Nam etsi omnia licent, sed non omnia expediunt, ut ex apostolica voce docemur (I Cor. VI). Necessarium ergo est omni homini manducare, ut vivat. Et quidem inter eos, quibus vita est nuptiarum et natorum, atque laicalis affectus, manducare viros et mulieres simul, nulli detractioni patet; tantum ut ei qui dat escam, gratias agant: et non ab eis per quasdam thymelicas voluptates Satanae imago cantantibus [Col. 0488C] citharisque atque meretriciis contortionibus coli videatur. Quibus [Gr., et non per q. t. v. hoc est satanicas cantilenas, citharasque et meretricias inflexiones: quibus] superveniet prophetica maledictio, quae ita dicit: Vae qui cum cithara et psalterio vinum bibunt, opera autem Domini non intuentur, et opera manuum ejus non intelligunt (Isa. V). Et si usquam fuerint inter Christianos hujusmodi, corrigantur. Sin autem, obtineant super eis quae sunt ante nos regulariter edita. Quibus autem vita est solitaria [quieta et solitaria] et unius moris, ut eis videlicet qui Domini jugum se singulare tollere spondent, sedere et tacere convenit. Sed et his qui sacratam elegere vitam, nullo modo licet secreto cum mulieribus convivari; nisi forte cum quibusdam [Col. 0488D] Deum timentibus et reverendis viris, vel etiam mulieribus; quatenus et ipsa convivatio ad directionem spiritalem proficiat, et inter consanguineos quoque idipsum efficiatur. Rursusque si contigerit in itinere monachum vel sacratum virum non circumferre quae victui opportuna sunt, et propter necessitatem divertere sive in xenodochium [publicum diversorium] sive in domum alicujus, licentiam habebit hoc faciendi, tanquam urgente necessitate.


SERMO LAUDATORIUS Sanctae pronuntiatus synodo ab Epiphanio diacono Ecclesiae Catanae Siculorum provinciae, ac loci servatore Thomae archiepiscovi Sardorum insulae.

Beatus propheta Isaias divino accepto Spiritu [Col. 0489A] factam gentium per Christum redemptionem valde bene praevidens, et eorum qui per ipsum salvandi erant multitudinem non ignorans, ut ex persona Dei alicubi pronuntiavit his qui per singula tempora sacrorum sortiuntur praeposituram ovilium, haec: Ambulate per portas meas, et ducite populum meum, et lapides a via projicite (Isa. LXII). Quaenam intelliguntur portae, nisi divinitus inspiratae Scripturae, sanctorumque prophetarum verba? Quae nimirum quasi quasdam intellectuales portas rationabilium pastores pecudum interpretando aperientes, sic eas ad latum et verum adducunt ostium, videlicet Dominum nostrum Jesum Christum, qui vere ad Patrem nobis factus est ostium, quemadmodum ipse ait, quia Ego sum ostium (Joan. X). Porro lapides qui in [Col. 0489B] via projecti sunt,scandala forte sunt haereticae factionis, quae veluti quidam lapides fidei nostrae semitae apposita, eos qui ad Christum qui vera est via, properare volunt, impie impedire procurant, quantum in se est, iter eis salutis claudere festinantes. Rursusque via haec Dominus utique noster Jesus Christus conjicitur, sicut ipse ait, quia Ego sum via (Joan. XIV). Haereticorum ergo scandalis, ac si quibusdam lapidibus, sacerdotum peritissimi, ingeniose satis et artificiose ductore Spiritu a via nostra, id est fidei ratione purgatis, non solum hos contra capita eorum qui illos jecerant, mittunt, verum etiam hoc modo semitam quae ducit ad viam [fort. vitam], subjectis plebibus facilem et tritam efficiunt; ita ut possint sapere ac dicere: Anima nostra sicut passer [Col. 0489C] erepta est de laqueo venantium. Laqueus contritus est, et nos liberati sumus. Adjutorium nostrum in nomine Domini (Psal. CXXIII). En igitur divinus sacerdotum conventus Dominicorum mandatorum sequax, huc ad venerabile dispensationis Christi mysterium paternis doctrinis ordinandum et enucleandum concurrit. Non quasi hoc ipsum primum plebibus praedicaverint, cum ante octingentos ferme annos in orbe toto fuerit praedicatum: sed quod tantum salutare consilium, quod per eum consummatum est, divinae Scripturae interpretationibus lucidissime populis adaperuerunt, et haereticos ab ipso petris allisos spiritus seu stercora [patris allisos Spiritu, ceu stercora valde congrue reputaverint] valde congruere putaverint [fort. stercori, vel ceu stercora]. Noverunt enim [Col. 0489D] propheticam vocem sibi quasi ex persona Dei etiam in hoc clamantem: Sacerdotes, audite et contestamini domui Israel (Amos. VI), haud dubium quin spiritali. Quibus et nos quoque concurrentes, utpote quod in ipsis est pariter sentientes, splendido huic choro congratulamur, et prae desiderio mentis pennam moventes, quod possibile est ei conferre satagimus, et verbis tempus decentibus praesens celebrare, ac praeconiorum hoc floribus coronare studemus spectaculum: nihil enim prohibet; licet ad id perfecte prae inopia fortassis et infirmitate sensus pertingere nequeamus, quae tamen nobis sunt possibilia [Col. 0490A] conferre maturamus. Saepe namque parvus calculus magnis commissus lapidibus, quantum in se fuit, his immobilitatem se contulisse simulavit. Quis autem noster sit sermo, in medium proferatur, a divinis vobis trapezitis [a 1Kb] benignitate multa discutiendus, et divinitus inspirata Scriptura probandus. O sacratissima statio, sursum atque deorsum hominem ad imaginem Dei factum ad rectitudinem iterato salvate: et reditum ad originalem pulchritudinem, quae per incuriam sublata est, rursus per curam ei mereamini [mercamini]. Hoc enim sive observationes legalium mandatorum, sive relationes hominum, qui more historiae bene aliterve in saeculo conversati sunt, sive sacra psalmorum eloquia, sive proverbiales doctrinae moralem nobis [Col. 0490B] narrantes philosophiam, per multam sollicitudinem exposuerunt. Sed impossibile erat facile lapsam peccatoque submissam naturam nostram in se antiquissimam, ex qua cecidit in Adam, recipere dignitatem. Quae videlicet potius eguit alia quadam robusta et inexpugnabili meliori virtute, quae illam ex infirmo ulcerum sibi turgentium proposito sanaret, et ad robustiorem valetudinem cum quodam liberali augmento reduceret. Hoc igitur cum sciret divino Spiritu motus prophetarum chorus, alibi aliterque talium ei bonorum nuntia protulit, in suo tempore unusquisque praedicens, consempiternum et consubstantialem Dei Patris Filium et Verbum divitiis bonitatis suae ad nostram extremitatem profectum, nostram perfecte induisse naturam, et hanc invisibili [Col. 0490C] et qui sine materia est, igne divinitatis suae in antiquitatem reformasse. Alius quidem innuptam conceptionem et immaculatum ac virginalem partum praedicans; alius vero potentatum [forte potentatuum] omnimodum, exterminium, et imminutionem praevaricationis quae obtinuit ab Adam, et in Adam facta est usque ad legem, atque diabolici simul delicti. Alius autem ejusdem satanae ac daemonum, qui cum eo apostatae facti sunt, exitialem ruinam a facie apparentis Dei, atque incomparabilem gratiarum actionem Redemptori afferendam a nobis qui redempti sumus, super largissimis bonis quae in nobis patrata sunt. Ast alius voluntariam incarnati Dei passionem, et in infernum descensionem, et rursus ex inferno validum reditum cum animabus, quae inevitabilibus [Col. 0490D] illis vinculis tenebantur. Alius vero gloriosum a nobis ad Patrem qui in coelis est, regressum, et ad Patris dexteram sessionem: alius autem descendentem de coelo nobis collatum, qui in illum credimus [Gr., , id est, copiosum] sine invidia, Spiritus adventum; et in omnes gentes evangelicae praedicationis circuitum velocissimum: et quod hinc factum est per orbem terrarum idolorum omnimodum exterminium, per mundam reversionem ad unum et solum verum Deum nostrum effectam, atque impraetermissam et jugem latriam, quae illi a nobis per universam terram intelligibiliter et spiritaliter exhibetur. [Col. 0491A] Quae omnia veritate temporibus suis terminata sunt, et finem gloriosissimum susceperunt. Audi igitur Paulum magna voce clamantem, et veritatem istam corroborantem: Deus manifestatus est in carne, justificatus est in spiritu, apparuit angelis, praedicatus est gentibus, creditus est in mundo, assumptus est in gloria. (I Tim. III.) O magni doctoris affectum [affatum]! Deus, inquit, manifestatus est in carne, quod est omnium bonorum causa, indeficiens donatio, sufficientissimae divitiae, perennis non auferendorum charismatum fons, insatiabilis esurientium esca, vivificus de coelo panis, jugis sitientium rivus, ex quo qui biberit, non sitiet in aeternum (Joan. IV). His manifestatus est in carne: sed et mundo, ait, creditus est. Quomodo creditus est in mundo? dic, [Col. 0491B] beate Paule: Imbue et nos ex arcanis illis vocibus, quibus in abditis paradisi imbutus es. Imbue etiam nunc praedicatione, cujus creditus es in omnes gentes praedicator et apostolus fieri. Infunde praesenti Ecclesiae veritatis verbum, exstingue spiritales haereticorum visus, ut quondam Elymae magi (Act. XIII): exprime cum fiducia dispensationis mysterium. Loqueris enim etiam post mortem voces excellentius, et operaris in spiritu quaecunque vis. Etiam inquit doctor: Mihi minimo omnium sanctorum data est gratia haec in gentibus, evangelizandi videlicet investigabiles divitias Christi, et illuminandi omnes, ac docendi, quae sit dispensatio mysterii absconditi a saeculis a Domino, qui omnia creavit (Ephes. III) Quapropter audite: Creditus est, dixit, in mundo, [Col. 0491C] reconcilians omnia in semetipso, et pacificans per sanguinem crucis suae, sive quae in terra, sive quae in coelis sunt (Coloss. I). O sublimem hanc praedicationem! O inenarrabilem istam misericordiam! Unigenitus Filius Dei omnia in seipso reconcilians pacificavit per sanguinem crucis suae. Et quomodo quidam post tantam ineffabilem reconciliationem nos fleri priorum seditiosorum inimicorum affirmant? Quomodo post unius et solius veri Dei agnitionem adorare idola Christianos dicere ausi sunt? Praesertim cum propheta omnimodam horum comminutionem quodammodo clamet et dicat: In die illa apparebit Dominus, et exterminabit deos gentium terrae: et adorabit eum unusquisque de loco suo, omnes insulae gentium (Zach. XIII). Ecce subversionem idolorum, [Col. 0491D] et Deo celebrandam adorationem ab unoquoque de loco suo audivimus. Quomodo igitur nos qui hoc agimus, idololatriam exercere accusamur? Quis autem et omnino posset in antiquitatem idolorum errorem renovare super terram? Si enim nequissimi daemones qui per haec placantur, hoc facere possunt, quomodo non destruetur totum dispensationis mysterium, sancta manifeste clamante Scriptura: Quia percussit inimicos suos in posteriora (Psal. LXXVII)? In quo innuitur, quia Christus etiam opprobrium sempiternum dedit eis. Qui enim potest aliquid operari, non inter mortuos, sed inter viventes adhuc procul dubio constituitur. Quomodo autem et ipse proprios confortans discipulos, et ad omnes vel [Col. 0492A] qualescunque difficultates viriliter subeundas adhortans, veritatem dicet, cum asserat: Confidite, ego vici mundum (Joan. XVI)? Si enim quod hic vicisse se repromittit, hoc illi valuerunt rursus per rebellionem auferre, non utique tale quid victoria nominabitur, nec inter fortia facta connumerabitur. Nam quomodo victoria erit, si liberator [liberatos] in finem minime lucrifaciat, sed similibus ab his qui prius superati fuerant, luctaminibus redigatur [redigantur]? verum nec similibus, sed fortioribus? Nam possidere quid et perdere, plus mihi, quam non acquisitum non possidere, in rationem imbecillitatis reputabitur. Porro ubi putas idolorum status [stratus], qui hoc dicentes posuistis, aiunt? Et si in antiquis daemonicorum templorum sedibus, nondum hoc Christianis [Col. 0492B] in causam criminis irrogabitur. Videmus enim reliquias in quibusdam locis priscorum daemonicorum templorum a veteribus derelictas, ad pompam, ut reor, eorum qui in his immolaverunt; vel etiam ad memoriam, quod nos redempti sumus, et in gratiarum actiones ducentem per visibiles infirmasque formationes: ex quibus Christianorum abominabiles factae sunt culturae, a quibus per Christum erepti sumus, nisi in Christianissimis haec inquiunt, ecclesiis nostris invenirentur. O pravitatem quae hinc efficitur! o pessimam blasphemiam! Quomodo enim, ubi Christus caput et fundamentum est secundum sapientissimum Paulum (I Cor. III), hoc fieri poterit? Fraudati vere sumus spe nos Christiani: decepti sumus etiam praedicatorum [Col. 0492C] vocibus, qui etiam Deum nobis a daemoniorum superstitione nos liberaturum in mundum venisse praedicaverunt. Quomodo etiam hoc penitus dicere potuerunt? Nam interrogaverunt [fort. interrogemus] eos qui sic sapiunt. Utrum hoc capite nostro permittente factum sit, an forte volente quidem ne fieret, non valente tamen auxiliari: et quomodo subsequenter hoc non sit totius blasphemiae Si enim verax est sacratissimus Paulus, dum Christum Filium Dei, virtutem et Dei sapientiam nominat (I Cor. I), quomodo, quaeso, valuit Patris inexpugnabilem virtutem et sapientiam, quae omnibus esse tribuit, quidquam eorum quae sunt exsuperare? Perspicuum enim est quia, si istud huic accidit, nec id quod non est haec, a talibus accusationibus pellent. Quomodo [Col. 0492D] enim Deus omnipotens, potens et fortis Pater adhuc dicatur, si quae sua sublata sunt virtute, subdita inimicis sunt effecta? Vel quo pacto Filius indulsit in Ecclesiam, quam proprio sanguine suo sibi desponsavit, immanibus taliter et immisericordibus rursus deservire spiritibus? praesertim cum hymnographus dicat: Quia secundum altitudinem coeli a terra confirmavit Dominus misericordiam suam super timentes eum (Psal. CII). Si enim in hoc incarnatus est, ut de eorum nos manu liberaret secundum propheticas prolocutiones: liberati autem sumus, ut aiunt, ad modicum: non fuit, sed putata est. Non enim gladii [gaudii], sed abundantioris et difficilioris servitutis nobis factus est causa, tanto inimicos nostros [Col. 0493A] ferociores construens, quanto illos nos liberati, ut opinamur, irrisimus. Ubi autem continua misericordia conservatur, quam secundum altitudinem coelestem a terra immensa [immensam] super nos confirmasse se repromisit, quod indicat infinitum? Vel quomodo iniquitates nostras elongasse a nobis dicitur, quantum distat ab oriente usque ad occidentalem plagam, quod omnimodam redemptionem signat, si adhuc eisdem implicamur erroribus? Et certe videmus medicorum peritissimos, cum aliquem infirmo corpore jacentem artis suae diligentiis adjuverint, et ad sanitatem reduxerint, non cum mox a praesenti liberaverint passione, suae subtrahere artis experientiam, sed certe vitae circuitum cautiorem ei per quaedam auxilia praemunire, valentia sollicitum [Col. 0493B] operari: quatenus non eisdem forte per imperitiam iterum molestiis opprimatur. Ast rursus si verum est, quemadmodum et comprobatum est, quia nostram unigenitus Dei et Patris Filius induit naturam: manifestum est, quod propriis eam bonis ditaverit, et praecipuis spiritus Deus repleverit, ne de caetero saeculi [secundi] cujusquam egeret auxilio, semel ab eo robore qui hanc assumpsit, accepto. Hoc enim, reor, et beatus evangelista insinuat, cum tempore baptismatis omnium nostrum Salvatoris Christi se vidisse dicit Spiritum sanctum de coelis descendentem et manentem super eum (Marc. I, Joan. I); significans eum naturam de caetero sine adjectione [abjectione] ditasse. Etenim non egebat ille qui per omnia Spiritui est coaequalis, Spiritus [Col. 0493C] de coelis adventu, quantum ad propriae naturae pertinet rationem. Nunquidnam in se augmentum sanctitatis acquireret, qui paternos in semetipso fert characteres, et Spiritus consubstantialitate nullatenus commutatur? Sed nostram in se praefigurabat gratiam: quoniam eo quo in Adam sumus privati, per ipsum et in ipso sumus iterum locupletati, et naturae antiqua dignitas rediit. Si igitur Spiritus gratia super eum descendens mansisse legitur; et hoc quidem non est rejiciendum [ei], naturam scilicet deinceps conservasse Verbum, apparuit, quia profecto hujusmodi gratia in omne genus pertransiit. Quomodo ergo perhibetur [perhibent] nos veraciter ignorantia peccasse, et quasi honorem qui erga Deum est exercendus, idolis exhibuisse? Nam hujusmodi [Col. 0493D] quidem per Christum gratia sumus ditati. His dicendum est qui omnia praesumunt. Porro si confessi fuerint, haec nos quae super verbum sunt bona per Christum meruisse, sed post hoc prioribus denuo submissos esse erroribus: infirmata est ergo secundum ipsos gratia quae per Spiritum data est, ne sufficienter usque in finem cum his qui semel hanc sortiti sunt, permaneret. Et quid ita sapere magis impium vel infelicius? Vel quomodo is qui per omnia justus est, et cunctis vivificam praebet virtutem, omnium videlicet inspector atque omnipotens Patris spiritus, natura sua deficiet, et mensuris infirmitatis succumbet? Aut quomodo illud [Col. 0494A] dicitur: Vobiscum sum omnibus diebus usque ad consummationem saeculi (Matth. XXVIII)? Verum salutaris fatebitur vox, si repromissionum ejus res per opera in finem processisse non cernitur? Etenim talibus tunc secum existentibus sanctis apostolis talem repromissionem donavit. Quomodo enim usque ad consummationem hi in carne permanserunt, qui etiam modicum post regressum ejus ad coelos in vita manentes, communi naturae functi sunt lege, vitam morte deserentes? Verum in nos hujusmodi Evangeliorum munus pertransit: qui videlicet eorum praedicationi submissi sumus, et Christum qui cum eis conversatus est, nobiscum existentem in spiritu et per totam vitam habemus. Expedit igitur in his plorare haereticorum errorem, qui haec taliter [Col. 0494B] contempserunt, qui tam manifestis dogmatibus objurgantur, et tam Deo decibiles irritas promissiones Ecclesiae catholicae faciunt, his impie derogantes. Nullatenus enim haec a tradita sibi commota est fide: mansit autem sicut virgo casta, sicut scriptum est (II Cor. XI), Christi sponsi sui arrham inviolabilem servans, id est, datam in se Spiritus gratiam. Cujus rei gratia et divinus David multis prius gentibus immobilitatem fieri [fidei] ab illa exhibitae praedicans asserebat: Deus in medio ejus non commovebitur; etenim [et iterum] firmavit orbem terrae, qui non commovebitur (Psal. XLV, XCII): diabolicis videlicet impugnata machinamentis. Nam etsi firmamentum evangelicae praedicationis quae in eam data est, quidam antiquorum vel instantium haereticorum [Col. 0494C] concutere voluerunt, illis tamen quod meditati sunt, in opus reputatum est. Huic autem soli immobilitas in aeternum servata est juxta repromissionem illius qui non mentitur, dicens: Si oblita fuerit mulier pueri sui, ut non misereatur sobolis ventris sui? Quod si et oblita fuerit hujus mulier, sed ego non obliviscar tui, dixit Dominus (Isa. XLIX). Dimissis itaque sermonum eorum tortionibus, quibus in his usi sunt, et a longe garrulis sermocinationibus ipsorum ave dicto, sanctorum Patrum saporis [a 1Kb] delectemur opinionibus. Deum igitur omnes nobis in humana forma in mundum profectum a multimodo nos idolorum errore liberasse monstraverunt: sic propheticae prolocutiones promulgaverunt, sic apostolica gratia explanavit. Hac nos doctrina non in persuasibilibus humanae [Col. 0494D] sapientiae verbis, sed in ostensione spiritus, sicut scriptum est, certificati sumus. Non enim nos sermonum suasiones sic habere fecerunt: paganorum enim est hoc; sed ipsarum rerum quae confirmatae sunt [consummatae] veritas. Nam ubi est peruiciosa daemoniorum acies? ubi inanes et exsecrandae idolorum immolationes? ubi falsi nominis deorum deceptoriae animarumque corruptrices divinationes? Ubi debacchationes Veneris, et sacra mysteria Cereris, atque Dianae hospiticidia? Ubi Dionysii vesanae festivitates cum illicita virorum vesania, et nuncupati Mithrae justa imbutio? Ubi subtus terram et supra terram facta et aeria homicidia vocatorum [Col. 0495A] deorum taliter delectantium? Nonne omnia unigeniti Filii Dei adventu perierunt, et finem profanissimum susceperunt? Nonne pulchre quondam dedicata eorum templa, nunc imperatoriis elisa jussis et ad terram prostrata sunt? Nonne memoriae ipsorum ab omnium corde Christianorum disparuerunt, et illud prophetiae ipsis rebus factum aspicitur; videlicet: Repleta est terra cognoscendi Dominum quasi aqua multa quae operit mare (Isa. XI)? Adoremus igitur Dominum qui apparuit, et ab hoc nos saevissimo liberavit errore. Hymnum dicamus ipsius infinitae misericordiae, praedicemus Ecclesiae nostrae altissimo monti horribilem et ineffabilem dispensationis ejus condescensum [consensum]. Exaltemus voces in fortitudine, et ne parcamus magnificentiam majestatis [Col. 0495B] ejus incomprehensibilem, scilicet affectum quem erga nos exhibuit, enarrantes. Dicamus ad eum et nos cum propheta: Quis Deus sicut tu, auferens iniquitates, et occultans peccata residuis haereditatis tuae (Mich. VII)? Praeterea choros ducamus cum praesenti sacro commercio, ave illi affati tanquam gaudii bravium tribuentes. Gaude igitur, sacratissimum collegium divini ac sacrati conventus. Gaudete, sanctorum Patrum sanctissimi propugnatores. Gaude sine mendacio congregatio, in cujus medio Deus inambulat, sicut scriptum est (Psal. CV). Gaude, concilium spiritali apparitione refertum: ex qua qui illustratur, non offendet ad lapidem haereticae falsaeque locutionis spiritales animae pedes. Gaude, speculator divinarum indagationum; quem [Col. 0495C] qui modeste sequitur, a minitante romphaea eruitur. Gaude, semper floride paradise, in cujus medio vitae lignum plantatum est, per quadripartitam evangeliorum tabulam praesidens. Gaude, aurea ignitaque columna in novum Dei Israel, lucidis dogmatum doctrinis ab Aegyptiaca manu, id est haeretizantium errore liberans, et ad terram repromissionis Patrum orthodoxia deducens. Audacter in ostensione veritatis et fiducialiter age. Revelata facie gloriam sacrae et catholicae Ecclesiae praedica. Supra petram stabilis conversationis versatiles quorumdam mentes doctrinis confirma.

Tuque, praecipue o sanctorum Patrum concors et sacratissime praeco, atque instantis nostri coetus exarche, qui sublimem nobis per Christum thronum [Col. 0495D] adornas, magni et primi pastoris diligentissimum speculum, spiritus mundissimum habitaculum, rectissima orthodoxorum dogmatum ponderatio, politaque in Christo conversationis habitae regulae nominatissima lucerna, et septem candelabrorum luminibus tota fulgidissima. Resplendere fac nobis tanquam ex invisibili candelabro sacrae cathedrae evidentissimorum verborum perspicuitates. Distrihue autem et esurientibus vivificum divini magisterii panem, et nutri populum in extranea terra vagum effectum haeretici incolatus. Efficere nobis novus Joseph frumenti dator, et ambiguitates scripturalium explanans aenigmatum, opimis nos et spiritalibus interpretationibus nutri. Eleva oculos tuos, et vide super [Col. 0496A] te collectos filios tuos, qui luporum congressionibus dispersi sunt. Plenum tibi esse omne sacratissimum hoc divino decreto templum conspicitur. Crebro mentis tuae saltu bestiarum preoccupa impetus, et hos praeveniens sapientia tua exclude. Semper ovili tuo tranquillitatem concilia. Praemium autem hoc frequentibus ac bene sonantibus ad Deum emissis orationibus, ut tibi in multitudinem augeatur secundum repromissiones quae sunt in Abraham instar astrorum numeri factae. Gaude vero et tu, Nicensium inclyta urbs, inter metropoles opinatissimum nomen, Bithyniensium provinciae gloriosissimae primitiae: quae prius quidem sanctorum decem et octo trecentorumque deiferorum Patrum vestigiis sanctificata es, nunc autem horum successorum aeque [Col. 0496B] trecentorum cum quinque decadibus numerum complentium, ac reverendorum monachorum qui pene innumerabilis sunt multitudinis, eisdem benedictionibus [benedictionum] circumdata es gratiis. In te quippe orthodoxiae [orthodoxae fidei] fundamentum a quadam satanica subversione concussum perecliturum [periclitaturum: forte deest, sed non], stabilimentum sine perturbatione percepit. In te feram illam et immitem bestiam, Arium scilicet, divinus ille Patrum chorus sacris Scripturarum expansis captavit retibus, et terribilibus anathematibus perculit, et hinc Filium Dei et Patris, Dominum et consubstantialem gignenti, omnis natura hominum praedicare didicimus; et idcirco praesens sacratissimum compactum hujus numerosi conventus [Col. 0496C] dualitas piorum imperatorum consolidans colligi sanxit, Irene videlicet nova Helena cum filio proprio Constantino novo, quos in te Spiritus gratia, quae tunc et nunc sanctis illuxit Patribus, conservet per largissima tempora, imperturbabile donans eis imperium, hostiumque nationes ante pedes prosternat, quatenus nobis bonorum copia non deficiat. Gaude itaque in his, o metropoleon inclyta species; quoniam in te nobis et primo bonorum exordium, et nunc finis exortus est, venerabilium nimirum imaginum catholicae Ecclesiae prisca traditio in suis terminis restituta. Nunc vero laetatur coelum, et nubes stillant justitiam. Nunc medius paries maceriae dis solutus est unitione dissensionis concessa, et in unius assensionis conspirationem quaternitas orbis [Col. 0496D] terrae collecta est. Nunc multae quae in diversa trahebant, convenerunt opiniones, et consonus hymnus a finibus terrae usque ad fines terrae Deo dirigitur. Gaude igitur tripudians super his et tu, catholica Ecclesia in toto terrarum orbe diffusa. Duc choros exsultans super filiorum tuorum conventu: depone divisionis pannos, et induere integra orthodoxae tunica unitatis. Jam non poneris opprobrium inimicis tuis, subsannatio et derisio populis qui in circuitu tuo sunt. Non jam timebis contemptus hominum, Hebraeorum scilicet et Agarenorum, qui sine Deo et sacra initiatione consistunt, quasi tibi non fuerit perfectio fidei doctrinis apostolicis tradita. Jam non ab haereticorum ore criminaberis [Col. 0497A] quasi recesseris ab uno Deo propter decentissimum honorem erga ipsius amicos exhibitum. Jam non reputaberis idolorum similis templis propter sacratissimarum in te imaginum erectionem effectam. Decet enim te tanquam regi saeculorum Filio et Verbo Dei nuptam, in carne ipsius dispensationis humanam formam habentem anthropomorphon imaginem per picturam ferre, ut innotescat quod regia sponsa sis. Decet enim Dei genitricis Matris Christi qui te desponsavit, imaginem tuis sacratissimis parietibus factam in pictura et musivorum opere [in pictura facta ex musivorum opere] ferre: quatenus gratia quae tibi per hanc illuxit, tacita praedicatione communiter cunctis populis praedicetur. Nisi enim ex hac incarnaretur, quomodo tam specioso sponso [Col. 0497B] tu spiritali copula jungereris? Decet enim te et omnium sanctorum apostolorum, et prophetarum, confessorum, patriarcharum, et sanctorum Patrum, studiosorum quoque [a 1Kb] ac martyrum, et totius pii collegii formatas imagines interius in picturarum confectionibus ferre: quatenus ipsa perfectionem orientis qui te ab alto circumfulsit, omni visione ostentes. Aliis quidem tuam quodammodo praenuntiantibus vocationem, et prophetiis suis sponso quasi quibusdam dotibus antea desponsantibus; aliis vero evangelicum tibi ministrantibus verbum, et per universam terram dispersa rationabilia tibi ovilia colligentibus; aliis autem suis quasi sudoribus per eamdem in dogmatibus diligentiam incorruptibilitatem gregibus tuis mercantibus; porro aliis sanguinibus [Col. 0497C] suis erga te sinceram affectionem etiam usque ad mortem conservantibus, et hoc modo certitudinem in te veritatis demonstrantibus. Quibus cum denis millibus coelestium angelorum coronam ferens, et amplissime praedicans, enuntia virtutes ejus qui de tenebris te idololatrici erroris vocavit in admirabile lumen suum, id est, in se ac Patrem qui sine initio est, atque in consempiternum et consubstantialem Spiritum suum, in unam scilicet quae est super omnem principatum, naturam, fidem et confessionem. Cui gloria et imperium nunc et in universa saecula saeculorum. Amen.

Per cuncta sanctissimo et beatissimo fratri et comministro, domino Adriano papae senioris Romae, Tarasius misericordia Dei episcopus Constantinopoleos [Col. 0497D] novae Romae in Domino salutem.

Sufficeret quidem salutaris dispensatio magni De, et Salvatoris nostri Jesu Christi ad pacem, unanimitatem et concordiam omnibus Christianis. Ipse namque post ex mortuis resurrectionem apostolis suis insufflans ait: Pacem meam do vobis, pacem meam relinquo vobis (Joan. XIV). Cujus rei gratia contestans omnibus nobis ille qui raptus in tertium coelum, et in paradisum ingressus audivit arcana verba, Paulus scilicet divinus apostolus asseruit dicens: Christus est pax nostra, qui fecit utraque unum; et medium parietem maceriae dissolvens [dissolvit], inimicitiam in carne sua (Ephes. II). Et rursus Thessalonicensibus [Col. 0498A] praecipiens ait: Itaque, fratres, state, et tenete traditiones quas didicistis sive per sermonem, sive per epistolam nostram (II Thess. II). Sed quoniam inimicus qui ab initio nequam est diabolus, non dimisit per diversa tempora aedificatam supra fundamentum apostolorum et prophetarum Ecclesiam secundum quod sibi visum est, discindere atque disrumpere, semet inferens per quosdam se sequentes viros malos, et zizania superseminare in regione hac, quae culta est a tubis Spiritus, apostolis scilicet sanctis: ipsi enim virtute ex alto accepta, et hac divinae sulcis operationis proscissa, escam aeternae vitae reliquerunt his qui per ipsos crediderunt, carpendam; horum deiloquam doctrinam sancti Patres nostri, qui hujus pastores et custodes per singula fuere tempora, [Col. 0498B] suscipientes, zizania, id est haereses et novitates addititias [subreptas] atque introductas radicitus exciderunt: et messem mundam arvo conservaverunt. Vestra ergo fraterna et summo pontificio decorata sanctitas cum his per deiloquas suas doctrinas quodammodo sermocinata, et ab eis accepto veritatis verbo, spinosas herbas quae nunc germinaverunt, fidelissimorum et pacificorum imperatorum veritati concordans, evellere machaera Spiritus festinavit, mittens secundum scriptam sibi petitionem nostram ad universalem synodum faciendam aequivocos viros principis apostolorum Petri. Quibus advenientibus, pii et tranquillissimi imperatores nostri eos benigne suscipientes, ad nos jubebant mitti, per eos litteras vestras nobis suscipientibus. Et locuti cum illis quae [Col. 0498C] conveniebant, advocavimus et eos qui ab Oriente venerant sacerdotio decoratos viros, Joannem et Thomam, verbi et scientiae participes, atque reverentia et modestia perornatos: adorant enim hic et ipsi per idem tempus pervenientes. Itaque congregatis omnibus Deo amabilibus episcopis hujus dioeceseos, per nutum et divinum zelum fidelissimorum et piorum imperatorum, sessio synodi facta est. Sed quidam ex insensatis sensibus moti, turbationemque intra se facientes, exsurgere nos fecerunt e consessu: et prohibiti, anno uno taciti mansimus. At vero anno transacto, rursus Deo amabiles episcopi congregari in Nicensium clara metropoli Bithyniensium provinciae a piis imperatoribus nostris jussi sunt. Siquidem et nos comites nobis asciscentes Deo amabiles [Col. 0498D] viros et loci servatores vestros, similiter et eos qui de Oriente venerant, perreximus ad eamdem metropolim. Qui cum omnes sedissemus, caput fecimus Christum. Jacebat enim in sancta sede Evangelium sanctum, contestans omnibus nobis sacratis viris qui conveneramus: Judicium justum judicate (Joan. VII): Judicate inter sanctam Dei Ecclesiam et novitatem quae facta est. Et cum praelatae primitus vestrae fraternae sanctitatis litterae legerentur, praestolabantur omnes [Gr., communi considebamus corona omnes], spiritalibus eduliis tanquam in regalibus coenis fruentes, quae Christus per litteras tuas epulantibus praeparabat: et sicut oculus totum corpus ad rectitudinis [Col. 0499A] et veritatis semitam ostendebas. Sic ergo dirupta membra in unum conveniebant; sic vera consonantia confirmabatur; sic catholica Ecclesia unitatem recipiebat. Cum quibus et earum quae de Orientali dioecesi missae sunt nobis litterae, lectione facta, integra paternae traditionis pulchritudo demonstrabatur, ac vis veritatis roborabatur, propositis videlicet lectioni plurimis testimoniis Patrum. His itaque gestis praedicabatur a nobis omnibus, qui heneplacito Dei congregati eramus, recta et irreprehensibilis confessio, quae nobis missa est a vobis, et per relationem etiam piis imperatoribus nostris. Et omnes haereticae illius pravitatis haeresiarchae, et qui eos secuti sunt, et inconvertibiliter vitam suam finierunt, pari depositione [hoc est, religionis officio] [Col. 0499B] damnati sunt cum his qui ante catholicae haeretici fuerunt Ecclesiae [in cathol. Eccl. haereses amplexi sunt]. Qui enim in vita sua praesentes fuere, salutem [adhuc superstites erant, sal.] suam per scriptos a se libellos confessi sunt. Et nequaquam dimisit Christus Deus noster, petra nimirum in qua stabiliti sumus, desuper contextamper totum tunicam, id est Ecclesiam suam, quae ab ipso et per [Gr., et cod. Jol., super] ipsum aedificata est, discissam et diruptam; sed nec membra alias atque aliter sese moventia. Quin potius una cum veteribus haeresibus etiam errorem vanae [Gr., novae] pravitatis eorum, qui Christianos accusantes contra venerabiles imagines rabide latrant, verbo gratiae suae destruxit, et gladio spiritus pupugit. Et satisfacti sumus per omnia, et [Col. 0499C] per experimentum cognovimus, quia valet super omnia veritas, et vincit secundum non mentientem dicentis vocem. Resistit autem ei universorum nullus [Gr., omnino nihil], et est robustissima, ita ut elevetur contra omnes inimicos; et eorum qui resistunt sibi, legiones dissolvit. Ecce enim, ecce labia quidem falsa loquentium cessaverunt, et caligo procacium vituperationum quievit, illuxit autem veritatis dogmatum speciositas, undique abjecta haeretica infamia. Et Ecclesia ornamentum suum sortita est, et accepit requiem ex opprimentibus se doloribus. Immobilis enim est et inexpugnabilis: adversus cujus fidem portae inferi et infidelitatis praevalere non poterunt, sicut ex Dominica voce audivimus (Matth. XVI): Et repletum est gaudio os nostrum, et lingua nostra [Col. 0499D] exsultatione (Psal. CXXV): et facti sumus laetantes in Ecclesia, cui praesidemus secundum Dei voluntatem. Haec itaque facta sunt Christo, qui super omnia Deus noster est, volente, per orthodoxos et fortissimos imperatores nostros. Ipsi enim in omni loco venerabiles imagines erexerunt, tam scilicet in celeberrimis templis, quam in regalibus palatiis suis. Quibus Dominus Deus vicissitudinem tribuat, exaltans cornu regni eorum tam ad pacem Ecclesiarum suarum, quam ad salutem omnium Christianorum. Et sit nomen ejus benedictum in saecula saeculorum. Amen.

[Col. 0500A] Per omnia sanctissimo et beatissimo fratri et comministro Adriano papae senioris Romae Tarasius indignus episcopus Constantinopoleos novae Romae in Domino salutem.

Multifarie multisque modis, evangelice simul et apostolice atque paterne docemur sine avaritia habere mores in sacerdotii sanctificatione, et non aurum, non argentum, aut aliquid aliud usurpare super manus impositione omnis sacrati viri, quemadmodum ostendemus in ordinatis inferius testimoniis, tam ex Scripturae divinae assertionibus, quam ex paternis magisteriis assumptis. Qui enim manus imponunt, ministri sunt Spiritus, non venditores Spiritus: gratis quippe accipientes gratiam Spiritus, gratis his qui a se percipiunt, dare praecipiuntur, ex Dominica [Col. 0500B] voce hanc libertatem [Gr., liberalitatem] adepti. Si quis autem convictus fuerit pecunia hanc obtinuisse, abjectum fore ab ordine sancto promulgant hujusmodi: et licet nomine sacerdotium sortiatur, sed fallitur sermo in causa [in re]. Nemo enim servire potest Deo et mammonae, sicut ex Evangelio didicimus (Matth. VI). Quia vero prophetice audivimus Deo clamante: Sacerdotes, loquimini ad cor Jerusalem (Isa. XL); rursusque comminante atque dicente: Speculator si viderit gladium venientem, et non insonuerit tuba, et populus se non custodierit; et veniens gladius acceperit ex eis animam, sanguinem de manu speculatoris requiram (Ezech. XXXIII). Timorem ex silentio damnationis denuntiamus praesulibus omnibus Ecclesiarum quae apud nos sunt, ut cum fiducia [Col. 0500C] secundum divinum Apostolum dicamus (Act. XX): Mundi sumus a sanguine praevaricantium canonicas dispositiones, et multo magis eorum qui per pecunias manus imposuerunt vel imponunt [Gr., vel manus impositionem acceperunt]; Petro divino Apostolo, cujus cathedram sortita est fraterna sanctitas vestra, hos tanquam Simonem Magum deponente. Hujus rei gratia non subterfugimus, quo minus annuntiemus veritatem, custodientes et tenentes quae a sanctis et laudatissimis Apostolis, et memorabilibus Patribus nostris canonice sunt prolata: et hos qui quid horum contempserint, abominamur. Igitur fraterna et summo sacerdotio decorata sanctitas vestra, jure ac secundum Dei voluntatem pontificalem ordinans pietatem [Gr., sacrum hierarchicum gubernans ordinem], [Col. 0500D] opinatissimam habet gloriam. Dixit enim per prophetam primus et magnus summus sacerdos Christus Deus noster: Vivo ego, sed glorificantes me glorificabo (I Reg. II). Nosti enim, vir desideriorum Spiritus, quia tolerabilior est Macedonii et eorum qui circa ipsum sunt, Spiritus impugnatorum impia haeresis. Illis enim creaturam et servum Dei ac Patris Spiritum delire fatentibus, isti sui ipsius eum, ut autumant, servum efficiunt. Omnis enim dominus quod habuerit, si voluerit, venundat, sive servum, sive aliud quid eorum quae possidet. Similiter et qui emit, dominus volens esse ejus quod emerit, per pretium pecuniae illud acquirit. Ita et qui hanc iniquam actionem operantur, detrahunt Spiritui sancto, [Col. 0501A] aequaliter peccantes his qui blasphemant, dicentes, in Beelzebub ejicere daemonia Christum (Luc. XI). Atque ut verius dicamus, Judae comparantur traditori, qui Dei occisoribus Judaeis pretio argenti Christum venundedit. Cum ergo sanctus Spiritus consubstantialis sit Christo Deo nostro, ejusdem omnino et ipsi portionis erunt, ut ostensum est. Si vero non venditur, (perspicuum enim est, quod nullo modo) non est procul dubio in eis gratia Spiritus sancti, id est, sacerdotii sanctitas. Nam quod non acceperunt, non habent. Memores ergo sint sancti Petri, ad eum qui hoc studebat ita dicentis: Non est tibi pars, neque sors in sermone hoc (Act. VIII). Si enim venundatur sacerdotii dignitas, ergo superflua est apud ipsos vitae probabilis actio, et in castitate [Col. 0501B] aliisque virtutibus conversatio. Superfluus est secundum ipsos etiam Paulus divinus Apostolus docens, oportere episcopum irreprehensibilem esse, prudentem, ornatum, doctorem, continentem, sobrium, amplectentem eum qui secundum doctrinam est fidelem sermonem, ut potens sit exhortari in doctrina sana, et eos qui contradicunt arguere (I Tim. III, Tit. I). Proferuntur [evanescunt] igitur haec omnia de venditore ac emptore beneficii [sacerdotii]. Porro subjecta sanctorum testimonia alienum omnino a sacerdotio pronuntiant eum qui dederit aliquando vel acceperit in aliquo tempore, sive scilicet ante manus impositionem, sive in manus impositione, sive post manus impositionem. Accipere est enim, accipere quandocunque. Sed et omnes promotiones ecclesiasticas [Col. 0501C] auferunt in datione pecuniarum.


Canon sanctorum Apostolorum 29.

Si quis episcopus aut presbyter, aut diaconus per pecunias hanc obtinuerit dignitatem, dejiciatur et ipse et ordinator ejus, et a communione modis omnibus abscindatur, sicut Simon Magus a me Petro.


De Actibus apostolorum (cap. VIII).

Cum vidisset autem Simon, quia per impositionem manus apostolorum daretur Spiritus sanctus, obtulit eis pecuniam, dicens: Date et mihi hanc potestatem, ut cuicunque imposuero manus, accipiat Spiritum sanctum. Petrus autem dixit ad eum: Pecunia tua [Col. 0501D] tecum sit in perditionem, quia donum Dei existimasti pecunia possidere. Non est tibi pars, neque sors in sermone isto: cor enim tuum non est rectum coram Deo. Poenitentiam itaque age ab hac nequitia tua, et roga Deum, si forte remittatur tibi haec cogitatio cordis tui. In felle enim amaritudinis et obligatione iniquitatis video te esse.


Ex libro tertio Regnorum (cap. XIII).

Non est reversus Jeroboam de via sua pessima, sed e contrario fecit de novissimis populi sacerdotes excelsorum. Quicunque volebat, implebat manum suam et fiebat sacerdos excelsorum: et propter hanc causam peccavit domus Jeroboam, et eversa est, et deleta desuper facie terrae.


Ex libro quarto Regnorum (cap. V), de lepra Giezi.
[Col. 0502A]

Reversusque Naaman ad virum Dei cum universo comitatu suo, venit et stetit coram eo, et ait: Vere scio quod non sit Deus alius in universa terra, nisi tantum in Israel. Obsecro itaque, ut accipias benedictionem a servo tuo. At ille respondit: Vivit Dominus, ante quem sto, quia non accipiam. Cumque vim faceret, penitus non acquievit; et post pauca: Dixitque Giezi puer viri Dei: Pepercit dominus meus Naaman Syro isti, ut non acciperet ab eo quae attulit. Vivit Dominus, quia curram post eum, et accipiam ab eo aliquid: et secutus est Giezi post tergum Naaman. Et post pauca: Et dixit Naaman: Accipe talentum argenti et coegit eum, ligavitque duo talenta argenti in duobus saccis, et duplicia vestimenta. Et post alia: [Col. 0502B] Et dixit Elisaeus: Unde venit Giezi? Qui respondit: Non ivit servus tuus quoquam. At ille ait: Nonne cor meum in praesenti erat, quando reversus est homo de curru suo in occursum tui? Nunc igitur accepisti argentum, et accepisti vestes, ut emas oliveta, et vineas, et oves, et boves, et servos, et ancillas; sed lepra Naaman adhaerebit tibi et semini tuo in sempiternum: et egressus est ab eo leprosus quasi nix.


Ex sancti Basilii episcopi interpretatione in Isaiam. (In cap. VIII, post medium.)

Legem dedit in adjutorium, ut dicant: Non sicut hoc de quo non licet dare munera. Haec vero lex non est sicut verbum hoc quod est in ventriloquo: [Col. 0502C] non enim ad decetionem excogitata est, sicut illa, sed magistra est veritatis: et illi quidem in argento [pro arg] divinant. Hoc enim est quod deridetur, quia et argentum eis tribuunt mercedem fallaciae hi qui decipiuntur. Hoc autem verbum, id est legis, non est tale, ut munera dent pro eo. Nemo enim gratiam Dei venundat. Gratis, inquit, accepistis, gratis date (Matth. X). Vides, qualiter indignatus Petrus sit contra Simonem, pecuniam pro Spiritus sancti gratia offerentem? Pecunia tua, inquit, tecum sit in perditionem; quia existimasti donum Dei per pecuniam possidere (Act. VIII). Non est ergo Evangelii sermo, sicut verba quae venduntur a ventriloquis. Quid enim dabit quisquam dignum pro eis in commutationem? Audi David haesitantem atque dicentem: [Col. 0502D] Quid retribuam Domino pro omnibus quae retribuit mihi (Psal. CXV)? Non possunt ergo munera dari de hoc condigna gratiae, quae ab ipso est. Unum est donum dignum, custodia videlicet ejus quod donatum est. Qui dedit tibi thesaurum, non pretium repetit dati, sed custodiam dignam ejus quod datum est.


Ejusdem ex epistola ad episcopos destinata qui sub ipso erant, ut non manus imponerent per pecunias.

Existimant se non peccare, quia non pariter cum manus impositione munus accipiunt. Accipere autem est, quandocunque accipiatur. Rogo ergo, ut hanc oblationem, imo vero terrenum commodum [inductionem in gehennam] deponatis, et ne manus talibus [Col. 0503A] contaminantes acceptionibus, vosmetipsos indignos faciatis celebrandi sanctas mysteria.


De vita S. Joannis aurei oris.

Accessit ille qui longae nobis erat disputationis auctor, ad episcopos omnes, Eusebius videlicet accusator sex reliquorum episcoporum, et postulans ut susciperetur in communionem. Contradicunt quidam episcoporum, non oportere illum in [ut] calumniatorem admitti. In his supplicavit dicens: Quoniam litis [lis] majorem partem per duos annos examinavit [examinata est], et dilatio [causa] ad testes effecta est, deprecor vestram Deo amabilitatem ut mihi ab eo testes [Gr., ut a me testes] hodie tribuantur. Nam si et Antoninus episcopus mortuus est, qui accepto auro promovit; sed manent qui dederunt [Col. 0503B] et ordinati sunt. Sanxit praesens concilium, ut requiratur negotium; inchoatur causa ex lectione monumentorum quae primitus gesta sunt. Ingressi sunt testes: ingressi sunt et sex qui dederunt et ordinati sunt: in initio negabant. Cumque permanerent testes tam laici quam presbyteri, quibus visum fuerat fidenter esse [Gr., visi fuerant confidere] credendum; quaedam autem et mulieres: etiam species pignorum praefati, et loca, et tempora, et quantitatem; non admodum bene conscientia sua disposita, ultronei confitentur absque multa necessitate: quia dedimus, confitemur, et facti sumus talem existimantes consequentiam [consuetudinem] esse, ut videremur a curia publica liberari. Et nunc obsecramus ut, si quidem justum est nos esse in ministerio [Col. 0503C] Ecclesiae, simus: sin autem, saltem aurum quod dedimus, recipiamus: nam uxorum nostrarum quaedam dedimus vasa. Joannes ad haec repromittebat concilio, quia a curia quidem ego eos cum Deo liberabo, postulans imperatorem: vos autem praecipite accipere illos quod dederunt, ab haeredibus Antonini. Praecepit synodus aurum quidem eos recipere ab haeredibus Antonini, communicare autem intra altare, et esse privatos sacerdotio: ne istis indulgentiam consecutis, consuetudo fieret Judaica vel Aegyptia vendendi sacerdotium, vel emendi. Aiunt enim pestilentem et falsidicum patriarcham Judaeorum per singulos annos vel infra, archisynagogos per vices constituere causa colligendae pecuniae: [Col. 0503D] similiter et aemulatorem hujus, Aegyptiorum scilicet patriarcham; ut impleatur illud propheticum: Sacerdotes ejus cum muneribus respondebant, et prophetae illius cum argento divinabant (Mich. III).


Ex canonibus sexcentorum triginta sanctorum Patrum, qui Chalcedone convenerunt regula secunda.

Si quis episcopus per pecunias fecerit ordinationem, et sub pretio redegerit gratiam quae non potest vendi, ordinaveritque per pecuniam episcopum, vel chorepiscopum, vel presbyterum, aut diaconum, vel quemlibet ex his qui connumerantur in clero; aut promoverit per pecunias dispensatorem, aut [Col. 0504A] defensorem, vel mansionarium, aut quemquam qui subjectus est regulae, pro sui turpissimi lucri commodo: is quem hoc attentasse probatum fuerit, proprii gradus periculo subjacebit: et qui ordinatus est, nihil ex hac ordinatione aut promotione, quae per negotiationem facta est, proficiat, sed sit alienus ea dignitate et sollicitudine, quam pecuniis quaesivit. Si quis vero mediator tam turpibus et nefandis datis vel acceptis exstiterit, siquidem clericus fuerit, proprio gradu decidat: si vero laicus aut monachus, anathematizetur.


Ex synodica epistola Gennadii sanctissimi archiepiscopi Constantinopoleos, et synodi quae cum eo erat.

Sit igitur et est abjectus, et ab omni sacerdotali [Col. 0504B] dignitate atque officio alienus, et maledictioni anathematis subditus, tam qui possidere hoc sacerdotium per pecunias opinatur, quam is qui praebere id propter pecunias pollicetur, sive clericus, sive laicus sit: sive convictus, sive non fuerit convictus hoc facere. Non est enim possibile convenire inconvenientia, neque cum Deo concordare mammona, vel eos qui huic serviunt, servire Deo. Dominica est etiam sententia haec quae incunctanter asserit, non posse Deo servire et mammonae (Matth. VI; Luc. XVI).


Ex canonibus sanctae sextae synodi regula vigesima secunda [a 1Kb] .

Eos qui per pecunias ordinati sunt, sive episcopi, [Col. 0504C] sive quicunque clerici, et non secundum probationem et vitae optionem, deponi praecipimus: sed et illos qui hos ordinasse noscuntur. Audiamus haec omnia, et auribus percipiamus, non solum summi sacerdotes et sacerdotes et qui in clero connumerantur, sed et omnes qui orbem habitamus terrarum. Oportet enim abundantius nos intendere his quae audiuntur, ne forte defluamus: Quia non corruptibilibus argento et auro redempti sumus de vana nostra traditionis paternae conversatione, sed pretioso sanguine Agni immaculati et incontaminati Jesu Christi (I Petr. I). Sic nos doceto, vir sacratissime, sequi divinam Scripturam, et evangelica, apostolica, canonica, et paterna praecepta. Obedimus enim verbis oris vestri. Super excelsa conscende, exalta in fortitudine [Col. 0504D] vocem tuam: abi in latitudine, praedica cum fiducia, ut auferatur et in abolitionem veniat impositio manus quae per pecunias fit: necnon et quidquid hanc propter avaritiam, injustitiam et acquisitionem, turpis lucri gratia sequitur. Hac enim una cum his quae cum illa conveniunt, a populo acquisitionis qui nomine Christi censetur, et gratis consecutus est redemptionem, ablata, omnia contagia quae nequitiam sequuntur, radicitus amputabuntur, et sacerdotes ut palma florebunt, Christi odorem his qui salvi fiunt inspirantes, et Ecclesiae triumphale carmen canentes: Abstulit Dominus injustitias tuas [Col. 0505A] ex te. Quin et eos qui carpunt dulcedine replentes, et multiplicantes illos in terra [a 9Kb] pingui [senecta uberi], longaevae, inquam, illius vitae ac incorruptibilis haeredes monstrantes.

Deo colendissimo comministro domino Joanni presbytero et hegumeno seu anachoretae [Gr., et anachoretae, curarum scilicet mundanarum contemptori], Tarasius indignus episcopus Constantinopoleos novae Romae in Domino salutem.

Qui ex fluentis divini Spiritus irrigatus, et inspiratione hujus est illustratus, David ille scilicet inter reges propheta et inter prophetas rex, laudans dicebat: Initio cognovi de testimoniis tuis, quoniam in aeternum fundasti ea (Psal. CXVIII). Sine mendacio itaque his qui intellectum habent, est hymnodia haec, [Col. 0505B] et firma his qui concinunt eam. Ait enim inspector Dei Moyses de omni divinae Scripturae affatu: In illis non est addere, et ab illis non est auferre (Deut. XII, XXXIV). Qui ergo scrutabiliter et non transitorie omnibus sacris Scripturis et paternis doctrinis incumbunt, et lectioni horum intendunt, et mentem suam pietati et veritati infigunt et non ad propriam hanc voluntatem referunt, illuminantur mirabiliter a montibus aeternis, illustrati ab evangelicis et apostolicis praeceptis. Montes enim haec Psalmista nominat (Psal. LXXV), quoniam in his meditantes et inambulantes, ad coelestia pertransimus: aeternos autem, quia non recentia nec temporalia, sed ab origine mundi praedicta sunt [Gr., ante mundi constitutionem dicta sunt]; quanquam novissimis temporibus [Col. 0505C] prolata sint a praedicatoribus evangelicae praedicationis. Nos ergo, vir desideriorum, eorum videlicet quae sunt Spiritus, Deo te a juventute cognoscentes deditum, paucos cordis nostri motus et voluntates ad animi alacritatem commendamus: plura quippe silentio honorentur. Utique auditum est a vobis de synodo quae facta est beneplacito Dei in Nicensium urbe: ad quam videlicet synodum nos et sacrati viri et loci servatores tam papae senioris Romae, quam Orientis sanctissimorum principum sacerdotum convenimus; necnon et Deo amabiles episcopi plurimi secundum praeceptionem piorum imperatorum nostrorum. Similiter et reverendi archimandritae et hegumeni, et multitudo monachorum. [Col. 0505D] Cumque multa inter nos dicerentur, quod verum et placitum est Deo, sancitum est; et secundum priscam legislationem sanctorum Patrum nostrorum Ecclesia recepit imaginum picturam et titulos, ad superiorem sensum [elevationem animi] et memoriam mentis nostrae, ac participationem cujusdam sanctificationis. Quidquid enim sanctum Evangelium per lectionem insinuat nobis, id ipsum et imagines; et quidquid gestorum libri de passionibus martyrum narrant, similiter et imagines: et has salutamus tanquam formas primitivorum, et nihil aliud, profecto in unum Deum in Trinitate laudandum credentes, et ipsi soli servientes. Expetimus etiam intercessiones intemeratae dominae [Col. 0506A] nostrae sanctae Dei genitricis, sanctorumque angelorum, et omnium sanctorum Patrum nostrorum. His ita se habentibus, questa est synodo pars major reverendorum monachorum [episcoporum]. Sed et nos praescivimus querelam istam, quia plures episcoporum pecuniis obtinuerunt sacerdotium: et licet peccatis nostris obcaecemur [implicemur], et horum retibus constringamur, in quibus propitius nobis sit Deus: attamen evangelicorum mandatorum et canonicarum praeceptionum cognitionem percepimus, et in munda conscientia, et simplici corde, et in more sine avaritia, et imperturbabili ad Deum habito, canonicum [Gr., conscientia alacriter erigente se ad Deum, can.] per omnia sequi optamus praeceptum: et comprehendimus [submisimus] nosmetipsos, [Col. 0506B] inclinavimus ad serviendum evangelicis atque apostolicis et paternis dispositionibus: decertantes ut hi qui sacerdotium sortiti sunt, sic degant et vivant et conversentur, sed et omnes qui Christi nomine vocitantur. At si quidam non acquieverint praeceptis istis, communicator talium qui dicuntur quidem, non autem sunt sacerdotes, esse non patior, sed alienus ab horum sum portione: et mihi quidem protestari haec non pigrum, ipsis autem tutum. Divini ergo canones dantem vel accipientem in ordinatione sacerdotii, deponunt, et persequuntur [expellunt] a sacerdotali dignitate. Inspector Dei Moyses, ut dixi, clamat: In illis, inquiens, non est addendum, et ab eis non est auferendum (Deut. [Col. 0506C] XII, XXXIV). Similiter et hymnographus David psallit, et nos cum illo: Ab initio cognovi de testimoniis tuis, quia in aeternum fundasti ea (Psal. CXVIII). Et quis ad haec resistendi idoneus? nisi forte infatuetur sensu, et divinis velit illudere. Jam enim fundata sunt testimonia Dei, et radicata sunt in Ecclesia ejus: licet quidam temporaliter non obedientes, minime custodiant ea. Illa ergo in aeternum manent; et beati qui scrutantur ea, et his obediunt: et vae qui non obediunt. Omnis ergo episcopus, vel presbyter, aut diaconus convictus, quod per pecunias manus impositionem dederit vel acceperit, a sacerdotio decidit. Fortassis autem dicunt aliqui, quia poenitentiam agimus pro peccato, et Deus ignoscit illud. Ita et ego dico, quia et omnes agentes poenitentiam Deus suscipit, et indulget [Col. 0506D] per poenitentiam peccata quae jam patrata sunt. Novi enim et David adulterio depressum et homicidio (II Reg. XI), sed acta poenitentia receptum, et divino testimonio approbatum: Inveni David, inquit, filium Jesse, virum secundum cor meum, qui faciet omnes voluntates meas (Psal. LXXXVIII; Act. XIII): et sancta David prophetice testimonium habentia: perspicuum ergo est, per poenitentiam eum fuisse correctum [Gr., persp. ubi is per poenitentiam correctus est]. Sed iterum novi audisse illum a Deo: Non tu aedificabis mihi domum, quia vir sanguinum es (I Par. XVII). Novi Manassem per confessionem ab impietate dimissum (II Par. XXXIII). Novi et meretrices et publicanos receptos per poenitentiam [Col. 0507A] (Matth. XXI; Marc. II; Luc. V): verum nullum ex his in sacerdotii dignitate numeratum, nisi forte id ante baptisma commiserit. Novi et monachos aliquot, cum in mundo essent, omni libidine conspurcatos; cum autem solitarie viverent, tanquam faces in orbe resplenduisse [fornicatione detentos, effectos autem monachos sicut luminaria in mundo per studiosam vitam lucentes]: nullum tamen ex his in sacerdotem ordinatum. Quod si autem id semel atque iterum factum est, non tamen confestim legem in Ecclesia praescribit. Scimus sanctam [almam] Mariam [a 1Kb] prius meretricem fuisse, postea factam continentem [fornicariam, rursus autem pudicam]: non tamen inter diaconas relata est. Quorsum vero haec dico? cum veritatis sermonem cognoscam, et eum qui a divinis [Col. 0507B] apostolis initiatus est, audacter clamantem [a divinis apostolis et sanctis Patribus nostris edoctus audacter clam.] videam (Can. 30): Quod quicunque per pecuniam ordinatus est episcopus, aut presbyter, aut diaconus, alienus est a sacerdotali dignitate: non enim divini Spiritus gratia venditur. Caiphaicum hoc studium est, Simoniaca haec machinatio, et aliena a sacerdotali sanctificatione. In scortatione aut adulterio si quispiam post baptisma fuerit deprehensus, divini canones illum ad sacerdotium non admittunt: quin etiam si quispiam promotus ad sacerdotium, tale [Gr., prom. est ad sacerdotium qui tale] aliquid fecerit, confestim ejicitur. Omnis igitur vir qui in poenitentia perdurat, per bonitatem et mansuetudinem Dei veniam peccatorum suorum [Col. 0507C] obtinet, quemadmodum etiam in superioribus demonstravimus. Novatum autem, et ejus impiae haeresis asseclas anathematizo, utpote qui injurius sit adversus poenitentiam, et mansuetudinem Dei elevet. Quare ejus opinionis sum, ut confitear recipiendum episcopum per pecunias ordinatum modo poeniteat: bonus enim Deus est in omnibus, et viscera ejus aperta sunt super omnem hominem poenitentem, quem etiam in regnum suum inducit. Sed quoniam juxta divinum Apostolum (I Tim. III), episcopus inculpabilis [irreprehensibilis] esse debet: qui propter pecunias aliquem ordinat, aut ab aliis ordinatur, alienus est a sacerdotali dignitate, ut omnes novimus quicunque Ecclesiae alumni sumus. Ergo bona et laudabilis poenitentia quae ad Deum ducit, et a peccatis [Col. 0507D] liberat. Et ego quoque misericordia indigeo: novi enim Dei mansuetudinem, qui omnem ad se venientem recipit. Dixit enim per prophetam: Tu primus dic peccata tua, ut justificeris (Isa. XLIII). Et: Dixi: Eloquar iniquitatem meam coram Domino, et tu remisisti impietatem cordis mei (Psal. XXXI). Et: Pro ea orabit ad te omnis sanctus in tempore opportuno (ibid.). [Gr., add. Et Corinthium qui fornicatus est, novi a divino apostolo Paulo receptum, non tamen evectum ad sacerdotium.] Nam si pater, filio peregere existente, et rem impie et inique agente, redeuntem iterum ad se naturali amore prosequitur, [Col. 0508A] quanto magis Deus omnium nostrum pater, omnem poenitentem suscipiet in ulnis suis, cum sit singulariter misericors! Non enim mortem petit peccatoris, sed magis ut convertatur et vivat (Ezech. XVIII, XXXIII). Quemadmodum etiam in Evangelio ab ipsa Domini voce per parabolam de prodigo, et postea poenitente (Luc. XV), instructi sumus, a Patre coelesti recepto in coelis [b 1Kb] . Gaudet enim super omnem hominem agentem poenitentiam. Poenitentia insignis est armatura, magna salutis via, et hospitii regni coelorum dispensatrix [Gr., regni coel. conciliatrix: cod. Jol. reconciliatio regni coel.], incorruptibilis viae dux, martyricorum certaminum aequiparatio, ad Deum viam indicans, et cum ipso nos esse faciens; humani generis baculus, cadentium et lapsorum surrectio. [Col. 0508B] Beati qui hanc amplectuntur, et huic adhaerent. Qui hanc exercent, cum angelis vitam aequalem ducunt, ab omni malo declinant, et bonum faciunt. Poenitentia est coalumna et familiaris dilectionis [collactanea et cohabitatrix charitatis], eleemosynae [Gr. add. orationis] jejunii, abstinentiae, temperantiae, probitatis, honestatis, mansuetudinis: et ut verum uno verbo dicam, haec omnia pollet poenitentia [Gr., haec omnia est poenit.]. Si quis autem hanc contaminat et contemnit, non inter servatos, sed inter perditos numerandus est, quorum vermis non moritur, et ignis non exstinguitur. A quibus liberemur, digni habiti promissis bonis misericordia et miserationibus Christi Dei nostri. Haec a nobis praedicantur, vir sanctissime, si forte fuerint, qui [Col. 0508C] nos quoque infamare voluerint. Novimus enim te singularem admonitionem [Gr. et cod. Jol., receptaculum] et cultorem evangelicarum et apostolicarum, canonicarumque jussionum. Quamobrem audacius quoque ad te ista scribimus, cupimusque ut ea monachis, et ascetis, virisque omnibus [Gr., virisque saecularibus] religiosis, cum quibus tibi commercium est, significes [Gr. add. si vero etiam libuerit, ostendas]: et ut in orationibus tuis coelipetis nostri memor sis, obnixe rogamus, quo ex circumdantibus nos undique malis tandem aliquando liberemur. Urgent enim et intus et extra insultationes, a quibus misericordia Dei sumus liberati, et posthac quoque nos evasuros confidimus. Quamobrem iterum atque iterum dicimus, ora, precare o amice vir Dei et noster, [Col. 0508D] imo potius pater: scimus enim quod affectu eo erga nos affectus es, quo pater erga liberos suos. Deus pacis, qui et remota et propinqua ad se convocat, vitam nostram in pace conservet, et omnes illos qui eum colunt et admirantur, nomenque illius invocant, salvos faciat intercessione et precibus dominae nostrae sanctae Dei genitricis, et omnium sanctorum. Amen. Omnes fratres qui ad vos pervenerint, nostro nomine salutes velim, ut et ipsi vobiscum pro nobis orent.


[Col. 0509A] [a 1Kb] Quomodo intelligendum sit Dei nomen esse incommunicabile, et omnem propheticam locutionem, quae invehitur in idola.

Qui in tertium penetravit coelum, et paradisum ingressus audivit arcana verba (II Cor. XII); qui ab Jerusalem per circuitum usque ad Illyricum praedicavit Evangelium (Rom. XV), Paulos divinus apostolus impiam et inanem gentilium superstitionem redarguens ait: Mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium: et coluerunt, et servierunt creaturae potius quam Creatori (Rom. I). Juxta hunc igitur sensum intelligere est, quod incommunicabile Dei nomen lignis et lapidibus adaptarunt: hoc enim illi fecerunt, qui ab omni Dei [Col. 0509B] cultu fuere alieni, et qui ex Hebraeis dementes a Deo defecerunt. Commissi sunt enim inter gentes, et didicerunt opera eorum. Et relicto invisibili, incomprehensibili, et opifice omnium Deo nostro, immolaverunt daemoniis, Baal, Astartae, Chamos, Apollini et Jovi, Dianae et Veneri, Baccho et Mercurio, et plurimis aliis; et horum idola deos appellarunt; sed et volucrum et quadrupedum et serpentium. Quapropter idem Apostolus: Tradidit, inquit, illos Deus in reprobum sensum, ut faciant ea quae non conveniunt, repletos omni iniquitate, malitia, nequitia, avaritia; plenos invidia, homicidio, contentione; susurrones, detractores, Deo odibiles, superbos, elatos, inventores malorum. (Ibid.)

Propterea Deus legem dedit per Moysen: deinde [Col. 0509C] prophetas adventum praenuntiantes Salvatoris Christi Dei nostri, necnon arguentes, minitantes, admonentes, cohortantes, ut ii redirent ad agnitionem veritatis, et posthabita creatura servirent Deo vivo et vero, cujus nomen cum creaturis et simulacris idolicis communicari non potest. Ait namque Apostolus: Quae societas luci ad tenebras? quae autem conventio Christi ad Belial (II Cor. VI)? Verum neque lex, neque prophetae eos convertere potuerunt; permanserunt enim in perditione sua. Advenit ergo qui praedictus erat a prophetis, ipsius Dei Verbum, coaeternus Patri, verusque Deus, assumpta carne ex intemerata Dei genitrice semper Virgine Maria, et factus est homo nobis similis excepto peccato, ut nos ab errore idolorum liberaret, et a diaboli servitute [Col. 0509D] eriperet. Expletis ergo omnibus suae dispensationis mysteriis, passus carne in cruce, et sepultus, et resurgens, et ascendens in coelos, unde descenderat, omni illa impuritate et abominatione nos liberavit, missis sanctis suis apostolis et discipulis ad omnes gentes, accepta ab eis, quemadmodum ipsis promiserat, virtute ex alto, Spiritu Domino, vivificante et omnipotente, qui ex Patre per Filium procedit. Per quem facti potentes opere et sermone, genus humanum ab inani idolorum cultu liberarunt; docentes nos credere in unum Deum qui in Trinitate laudatur et glorificatur: tradentes etiam in Ecclesia symbola ipsi et successores ipsorum Patres [Col. 0510A] nostri celeberrimi. Quae tenentes Christiani, signum venerandae crucis sanctum Evangelium scripto traditum, venerabiles imagines per exprimentem rei figurationem, et quamplurima alia Deo dicata: eaque nobis admoventes, et cum affectu adorantes ac salutantes, sanctificationis ipsorum participes efficimur. Non tamen ad haec quasi ad deos accessere Christiani, quemadmodum ad idola gentiles. Absit id ab eis crimen: nugae sunt hae, et vaniloquentia Ieonoclastarum. Ex quo etiam merito Christianorum accusatores appellantur. Cumque dementes sint, vana locuti sunt unusquisque ad proximum suum (Psal. XI). Labia dolosa in corde, et in corde prava locuti sunt. Quod ea quae adversus idola pronuntiata sunt a lege divina, prophetis et apostolis, in evangelicarum [Col. 0510B] rerum picturas male exceperunt, pervertentes sacram Scripturam juxta propria desideria; nihil aliud intelligentes, quam ex idolis illis non esse nos per Christum Deum nostrum liberatos, aut salvatos. O hominum dementiam atque insaniam! quia sanctum a profano non distinxerunt. Nam Domini et sanctorum ejus imaginem eodem quo daemoniorum effigies nomine appellarunt. Proh improbitas hominum! Vae ipsis, quod a Deo resilierunt. Etenim Christiani unum Deum colentes in Trinitate collandatum, et soli ipsi latriam offerentes, per sensibilia signa ducimur ad intelligibilia. Cum enim sensibiles simus, non aliter ad intelligibilia provehimur, quam per sensibiles notas tum scripturae ad meditandum, tum picturae, qua res coloribus et lineamentis [Col. 0510C] exprimuntur. Haec enim in prototyporum omnium inducit et evehit recordationem: et alterum quidem auditu percipimus, alterum vero oculis contemplamur. Quae ita se habent, ut alterum alterius notitiam inferat: habent etiam sine controversia ut alterum alterius contineat declarationem, et iisdem afficiantur honoribus.

Ad clariorem autem rei intelligentiam alia quaedam etiam apologiae causa proponam. Omnium Dei creaturarum commune est, ut participatione aliqua inter se conjunctae sint affinitate: et quamvis aliae aliis dignitate et ordine antecellant, res tamen omnes, communicatione quadam inter se junguntur. Nam angeli cum sint purae mentes, ex nihilo producti sunt ab omnium rerum conditore Deo; similiter [Col. 0510D] et natura humana: sed et media est inter excellentiam et tenuitatem, coelestium scilicet angelorum, rerumque terrenarum: verum ut creaturae conveniunt inter se. Deinde angeli quidem purae sunt mentes et incorruptibiles, homo autem mortalis: sed cum sit mentis ac disciplinae capax, angelicam participat naturam. Rursus natura hominis naturae caeterorum animalium est particeps, quod et ipse et ipsa caro, et comedunt, et dormiunt, terramque communem habent, et qua sumpti sumus, et in quam resolvimur usque ad transmutationem nostram ex corruptione in incorruptionem. Ita plane et quatuor elementa communi juncta sunt [Col. 0511A] nexu, terra, aqua, aer, ignis: et terra quidem sicca est et frigida, ignis siccus et calidus, aqua frigida et humida, aer calidus et humidus: et conveniunt quidem terra et ignis, ut sicca; terra vero et aqua, ut frigida: simili modo et reliqua elementa communione hac inter se sociantur. Hinc etiam nostra corpora proportione horum quatuor elementorum ex quatuor humoribus constant, sanguine, pituita, flava, et atra bili; et sanguis quidem calidus et humidus, proportione respondet aeri: flava bilis calida et sicca, et proportione respondet igni: atra bilis sicca et frigida, et proportione respondet terrae: humor humidus et frigidus, et proportione respondet aquae. Addam etiam ad majorem explanationem: Dominus rex et imperator est; sed et imperium vestrum praefulget omnibus, et dignitate praeemines cum domina et [Col. 0511B] imperatrice matre tua, vestroque nutui subditi omnes parent. Attamen homines estis, et definitione comprehendimini, quoniam omnis homo animal est rationale mortale, mentis et scientiae capax: et Petrus enim et Paulus, et caeteri homines eamdem suscipiunt definitionem: hoc est, ea quae sunt communia [Col. 0512A] hominibus, et vos habetis; estque vobis cum omnibus eadem natura communis. At vero Deus invisibilis, incomprehensibilis, investigabilis, incircumscriptus, impassibilis, immortalis, solus Rex regum, et Dominus dominantium, nulla aut cum angelis, aut cum hominibus, aut cum alia creatura communicatione est conjunctus. Ipse enim opifex, cuncta vero creata: ipse providentia regit, reliqua omnia providentia reguntur. Extra igitur omnem creatam naturam est Deus: atque hac ratione nomen ipsius et incommunicabile. Idcirco et admirabilis Moyses peculiares tradidit litteras ad scribendum Dei nomen, quas ad alias voces non usurpabant. Quod si virtutes angelicae, atque homines pii Deumque timentes participes Dei sunt, id ejus gratia, [Col. 0512B] non natura habent. Cujus tu quoque fias particeps per bona opera. Et ipse imperium vestrum exaltet, et subvehat vos ad intelligenda et cogitanda quae perducunt ad aeternum ipsius regnum, miseratione sua et precibus sanctae et immaculatae dominae nostrae Dei genitricis, omniumque sanctorum ejus. Amen.




[Col. 0511]
CHRONOLOGIA SANCTI NICEPHORI EPISCOPI CONSTANTINOPOLITANI Anastasio Bibliothecario interprete
(Ex Bibliotheca veterum Patrum, saec. IX.)





LECTORI.
[Col. 0511]

Cum consensu omnium auctor hujus Chronologiae S. Nicephorus Constantinopolitanus episcopus asseratur, quem ex certissimis auctoribus diem obiisse anno Domini 828 in annal. Eccles. tom. IX refertur, necessario dicendum Theodotum Cassiteram, Antonium, Joannem Syncellum, Methodium, Ignatium Eunuchum, qui post Nicephorum episcopi Constantinopolitani inferius in hac Chronologia recensentur, non a S. Nicephoro, sed ab Anastasio Bibliothecario, hujus Chronologiae interprete, qui tempore Ignatii vivebat, adjectos fuisse
[Col. 0511]

In Christi nomine incipit Chronologia Tripartita ex beato Nicephoro Constantinopolitano in Latinum olim conversa per Anastasium apostolicae sedis bibliothecarium, ad fidem Anastasiani exemplaris emendata et notis illustrata per Antonium Contium.



PARS PRIMA.



CAPUT PRIMUM.
[7Kb] [Col. 0511C]

(Anno mundi 230) Adam aetatis anno ducentesimo tricesimo genuit Seth, et postea vixit annis septingentis.

(435) Seth natus annos ducentos et quinque genuit Enos.

(625) Enos natus annos centum nonaginta genuit Cainam.

(795) Cainam natus annos centum septuaginta genuit Malaleel.

[Col. 0512C] (960) Malaleel natus annos centum sexaginta quinque genuit Jared.

(1122) Jared natus annos centum sexaginta duos genuit Enoch.

(1287) Enoch natus annos centum sexaginta quinque genuit Mathusala.

(1474) Mathusala natus annos centum octoginta septem genuit Lamech.

(1662) Lamech natus annos centum octoginta octo genuit Noe.

[Col. 0513A] (2162) Noe natus annos quingentos genuit Sem, Cham, Japhet.

(2262) Et vixit ad diluvium usque, annis centum.

Anno sexcentesimo aetatis Noe factum est diluvium.

[Col. 0514A] Anni universi ab Adam usque ad diluvium, secundum Septuaginta, sunt bis mille ducenti quadraginta duo. Quem numerum testimonium veritatis et veterum Ecclesiarum omnium traditiones comprobant.



CAPUT II. (Anno 2 post diluvium.)
3Kb] [Col. 0515A]

Post diluvium anno secundo Sem, filius Noe, natus annos centum genuit Arphaxat.

(137) Arphaxat natus annos centum triginta qumque genuit Cainam.

(297) Cainam natus annos centum triginta genuit Sala.

(397) Sala natus annos centum triginta genuit Heber.

(531) Heber natus annos centum triginta quatuor genuit Phalec.

(661) Phalec natus annos centum triginta genuit Rhagau.

[Col. 0515B] Diebus autem Phalec dispertita fuit terra, ideo et nomen Phalec Hebraica lingua partitionem significat. (Et hic ante patrem suum moritur.) Et tempore hujus, illa turris substructio coepta; et ex uno antiquo sermone, variae voces deductae et diversarum linguarum sua cuique genti attributa fuit, ut sacrae litterae docent.

(793) Rhagau, natus annos centum triginta duos genuit Seruch.

(929) Seruch natus annos centum triginta genuit Nachor.

(1002) Nachor natus annos septuaginta novem genuit Tharra.

(1072) Tharra natus annos septuaginta genuit Abraham.

[Col. 0515C] Universi ab Adam usque ad Abraham anni secundum LXX sunt ter mille trecenti viginti quatuor. [Col. 0516A] A diluvio autem usque ad Abraham anni mille octoginta duo.



CAPUT III.
[5Kb]

Abraham agens annum septuagesimum quintum dignus fuit oraculo divino et facta ipsi promissione [a 1Kb] .

A qua usque ad iter ex Aegypto, cujus dux fuit Moyses, sunt anni quadringenti triginta quemadmodum et Apostolus testatur inquiens: Testamentum Dei, lex post annos quadringentos triginta lata, non facit irritum ut aboleat promissionem (Gal. III). Et ipse in Exodo concordat Moyses cum ait: Habitatio autem filiorum Israel, qua habitaverunt in Aegypto et in terra Chanaam, ipsi et patres eorum, anni quadringenti triginta (Exod. XII). Hi autem per [Col. 0516B] partes ita colliguntur.

Abraham natus annos centum genuit Isaac.

Isaac natus annos sexaginta genuit Jacob.

Jacob natus annos octoginta septem genuit Levi.

Levi natus annos quadraginta quinque genuit Caath.

Caath natus annos sexaginta [b 1Kb] tres genuit Amram.

Amram natus annos septuaginta genuit Moysen.

Moyses natus annos octoginta eduxit populum ex Aegypto.

Colliguntur universi a primo anno Abraham ad iter ex Aegypto anni quingenti quinque.

A diluvio vero anni mille quingenti octoginta septem.

Ab Adam vero secundum Septuaginta ter mille [Col. 0516C] octingenti viginti novem. Secundum alios, ter mille sexcenti nonaginta octo



CAPUT IV.
[9Kb] [Col. 0517A]

Post haec praefuit populo Moyses in deserto annis quadraginta.

Jesus Nave annis viginti septem.

Seniores annis triginta tribus.

Alienigenae, seu (ut habet Anastasius) Philistiim annis octo.

Gothoniel ex tribu Juda primus judex, annis quadraginta.

Alienigenae (seu Philistiim) annis octodecim.

Post quos, Aod ex tribu Ephraim, annis octoginta.

Alienigenae, annis viginti.

Debora et Barac, annis quadraginta.

Madiani annis septem.

[Col. 0517B] Gedeon annis quadraginta.

Abimelech annis tribus.

Thola annis viginti tribus.

Jaer vel Jair annis viginti duobus.

[Col. 0518A] Ammonitae annis octodecim.

Jephte annis sex.

Esebon [a 1Kb] annis septem.

Ailon (al., Eglon annis decem [b 1Kb] ).

Hunc non haberi apud LXX Interpretes; atqui hodie habetur in editione Aldina, Complutensi, etc. Sed dicimus vulgatam hodie editionem Graecam non esse illam meram editionem Septuaginta Interpretum, sed interpolatam ex aliis, juxta Theodotionis et Origenis editionem, qui hunc sub obelo addidit.

Labdon (al., Abdon) annis octo.

Alienigenae [c 1Kb] annis quadraginta.

Samso annis viginti.

Heli Sacerdos annis quadraginta.

Samuel et Saul annis quadraginta.

[Col. 0518B] David regnavit annis quadraginta.

Universi ab exitu Israel ex Aegypto ad David usque et una cum hujus regni tempore, sunt anni sexcenti triginta.



CAPUT V.
[2Kb] [Col. 0519A]

Salomon regnavit annis quadraginta.

Roboam annis septemdecim.

[Col. 0520A] Abia annis tribus.

Asa annis duodecim.

Josaphat annis viginti quinque. His temporibus floruerunt [Col. 0521A] prophetae Michaeas, Elias, Eliseus.

Rex Joram annis octo.

Ochozias anno uno; Gotholia mater Ochoziae, annis septem.

Joas annis quadraginta.

Amasias annis viginti novem.

[a 1Kb] Azarias, qui et Ozias, annis quinquaginta duobus. His temporibus floruerunt prophetae Osee, Amos, Isaias, Jonas, Joel.

Rex Joathan annis sedecim.

Achas annis sedecim.

Ezechias annis viginti novem.

Manasses annis quinquaginta quinque. Sub hoc, anno duodecimo, conditur Bizantium, quae post Constantinopolis dicta est. [Col. 0521B] [b 1Kb] Amos annis duodecim.

Josias annis triginta uno, et interregnum, [c 1Kb] , annis triginta secundum LXX, secundum Hebraeos quinquaginta. His temporibus floruerunt prophetae Jeremias, Sophonias et Baruch.

Rex Jachaz vel Joachaz menses tres [d 1Kb] .

Eliacim annos duodecim [e 1Kb] . Regnavit hic annos undecim et paucos menses, et ejus regni anno tertio facta est et secunda captivitas.

Jechonias [f 1Kb] menses tres.

Sedechias annis undecim. Hunc, oculis effossis, Nabuchodonosor captivum abduxit, et templum inflammatur post menses quinque a Nabuzarda, cum stetisset, [Col. 0522A] ex quo conditum fuerat, annis quadringentis viginti quatuor [g 1Kb]


Apud Anastasium annis quadringentis triginta quatuor.

Universi ab initio regni Salomonis usque ad captivitatem sunt anni quadringenti quadraginta quinque.



CAPUT VI.
[2Kb]

Post captivitatem autem Judaeorum abductorum Babylona et solitudinem loci anni sequuntur septuaginta. Hi complentur anno secundo Darii regis Persarum, qui populum illum captivitate liberavit et instauravit templum Hierosolymitanum.



CAPUT VII.
[1Kb]

[Col. 0522B] Primus rex Persarum fuit Cyrus annis triginta.

Cambyses annis septem.

Darius filius Hystaspis [h 1Kb] annis triginta sex.

Hujus anno secundo (ut modo dictum est) renovatum fuit templum Hierosolymitanum. Restant igitur anni Darii triginta quatuor.

Xerxes Darii filius regnavit annis viginti octo [i 1Kb] .

Artabanes mensibus septem.

Artaxerxes Longimanus annis duodecim; hujus tempore aiunt accidisse ea quae de Esther et Mardochaeo leguntur.

Xerxes alter mensibus duobus.

Sogdianus mensibus septem.

[Col. 0523A] Darius [a 1Kb] annis novemdecim.

Artaxerxes Memnon Darii et Parisatidis filius annis quadraginta.

Artaxerxes, qui et Ochus, annis viginti duobus [b 1Kb] .

Arses Ochi annis quatuor.

Darius Arsamis annis sex. Hoc sublato, et deleto imperio Persarum, Alexander Macedo regnavit annis sex, potitus rerum ante Darii interitum annis duodecim. Mortuus fuit Babylone annos natus triginta quinque, vel, ut alii tradiderunt, triginta sex. Rex igitur fuit annis septemdecim [c 1Kb] .

Subegit Barbaricas nationes numero viginti duas, et Graeciae civitates tredecim [d 1Kb] .

Mortuus (ut diximus) in Perside, florente imperio.

Universi ab Adam usque ad mortem Alexandri, [Col. 0523B] anni quinquies mille centum septuaginta septem.



CAPUT VIII.
[1Kb]

Post mortem Alexandri Magni primus rex Alexandriae in Aegypto fuit Ptolemaeus Lagi filius annis quadraginta.

Ptolemaeus Philadelphus annis quadraginta octo. Hoc regnante sacri libri Hebraeorum in linguam Graecam traducti fuerunt, et repositi in Bibliotheca Alexandrina. Pontificatus Eleazaris.

Ptolomaeus Evergeta annis viginti quinque.

Ptolomaeus Philopator annis septemdecim.

Ptolomaeus Epiphanes [e 1Kb] annis viginti sex.

Hujus temporibus ea gesta sunt quae de Machabaeis leguntur.

Ptolomaeus Philometor annis triginta quinque.

Ptolomaeus minor [f 1Kb] annis viginti novem.

Ptolemaeus Physcon [g 1Kb] annis sedecim, mensibus sex.

Ptolemaeus Alexander annis decem.

Ptolemaeus frater hujus annis octo.

[Col. 0524A] Ptolemaeus, cognomento Dionysius [h 1Kb] annis triginta.

Cleopatra Ptolemaei filia annis viginti duobus.

Hujus anno tertio primus occupavit regnum Romae C. Julius Caesar, a quo omnes deinceps imperatores Romani Caesares appellati fuerunt.

Hic regnavit annis quatuor, mensibus septem.

Post Julium regnavit Romae Caesar Augustus Octavianus annis quinquaginta sex, mensibus sex.

Ab hoc deinceps Antiocheni annos suos numerant.

Hic anno imperii sui decimo quinto, sublata Cleopatra, evertit regnum Ptolemaeorum, qui illud in Aegypto tenuerant annis ducentis nonaginta septem.

[Col. 0524B] Summa a morte Alexandri usque ad Christum natum anni ducenti viginti tres, Augusti quadraginta duo.



CAPUT IX.
[275Kb]

Colliguntur itaque universi ab Adam usque ad initium imperii Augusti, secundum exquisitos temporum descriptores, anni quinquies mille quadringenti quinquaginta septem i 1Kb] . Quippe Augustus, ut est dictum, imperium tenuit annis quinquaginta sex, mensibus sex. Anno autem quadragesimo secundo ipsius natus fuit secundum carnem ex sancta et Deipara virgine Maria Dominus noster Jesus Christus. Deus aeternus, in oppido Judaeae Bethlehem ante diem VIII Kalendar. Januarii, qui est Chaeac [j 1Kb] vicesimus nonus, idemque Decembris vicesimus [Col. 0524C] quintus.

Cyrenaeus [k 1Kb] , tum a senatu missus, censum egit patrimoniorum et incolarum. Fiunt igitur universi ab Adam ad Domini nostri Jesu Christi in carne administrationem, id est , exquisitissima ratione, anni quinquies mille quingenti.



CAPUT X.
[1Kb] [Col. 0525A]

Post Augustum tertius imperator fuit Romanorum Tiberius, anni viginti tres. Hujus imperii anno quinto decimo inchoavit salutiferam et evangelicam doctrinam Dominus noster Jesus Christus.

Anno autem (ejusdem) decimo octavo passus fuit Hierosolymis pro nobis passionem salutarem ante octavum diem Kalendarum Aprilis, Phamenoth 29, id est Martii 25 [a 1Kb] .

Sunt igitur ab Adam usque ad salutarem passionem et resurrectionem Domini et Dei Salvatoris nostri Jesu Christi anni quinquies mille quingenti triginta tres.



CAPUT XI
[11Kb]

[Col. 0525B] Julius igitur Caesar, ut dictum est, praefuit regno occupato Romae an. quatuor, mens. septem. Huic successit Octavianus, cujus anni sunt quinquaginta sex, menses sex. [Tertius imperator regnavit Tiberius, privignus Octavii, annis viginti tribus [b 1Kb] .]

[Col. 0526A] Post Tiberium Caius annis tribus, mens. decem [c 1Kb] .

Claudius ann. tredecim, mens. uno. Sublatus veneno.

Nero ann. tredecim, mens. octo fugit [d 10Kb] , seque ipsum vivus interfecit. Hoc Nerone persecutionem primo commovente, Petrus et Paulus Romae martyres facti sunt. Et Jacobus frater Domini, quem vocabant omnes Justum, a Judaeis Hierosolymis lapidibus est obrutus [e 1Kb] .

Otho menses tres, seipsum occidit.

Vitellius menses octo.

Vespasianus annis novem, mens. undecim, diebus viginti duobus, decessit in hortis Sallustianis. Hujus imperii anno secundo capta est urbs Hierosolyma a [Col. 0526B] filio ipsius Tito, ann. post Christi assumptionem triginta quinque [f 1Kb] .

Titus ann. duobus, mensibus duobus, necatus in palatio.

Domitianus ann. quindecim, menses quinque. Hoc [Col. 0527A] persecutionem commovente Joanni apostolo Pathmus insula ad incolendum assignatur. Qui post mortem Domitiani inde reversus Ephesum, ibi mansit usque ad imperium Trajani.

Nerva annum unum, menses quatuor.

Trajanus annis novemdecim, menses sex. Hujus tempore deifer [a 1Kb] Ignatius Romae fit martyr objectus bestiis.

Adrianus annis viginti uno. Decessit ad Baias aqua inter cutem effusa. Hic, Hierosolymis deletis, urbi instauratae Aeliae nomen indidit.

Titus Antonius, cognomento Pius, cum filiis Aurel. Vero et Lucio annis viginti duobus, mens. tribus.

Marcus Aurelius filius hujus annis novemdecim, [Col. 0527B] mensibus duobus. Hujus tempore Justinus philosophus martyr factus. Antonius Verus annis duodecim [b 1Kb] .

Commodus annis tredecim.

Aelius Pertinax menses sex. Caesus in palatio.

Severus annis octodecim. Hujus imperii tempore, Leonides, Origenis [c 1Kb] pater, martyr factus est. Et floruit Hippolytus Rom. historicus et Gregorius , Thaumaturgus, id est, mirabilium effector, et Clemens Alexandrinus.

Antonius Severi filius annis septem. Caesus inter Carras et Edessam.

Macrinus annum unum. Caesus (ab exercitu).

Antonius Gabalus annis quatuor. Caesus Romae.

Alexander Mameae filius, annis tredecim. Caesus [Col. 0527C] apud Moguntiacum.

Maximinus annis tribus. Caesus ad Aquileiam.

Gordianus annis sex. Suspendio vitam finiit in Africa.

[Col. 0528A] Philippus annis septem. Caesus in hortis Tiberianis.

Decius annum unum, menses tres. Periit in foro.

Hujus tempore fit martyr Antiochiae sanctus Babylas et alii per diversas provincias, et septem pueri Ephesi.

Gallus et Volusianus annno uno, mensibus quatuor [d 1Kb] .

Valerianus et Galienus annis duodecim. Valerianus caesus in Perside, Galenus Mediolani.

Claudius anno uno. mens. novem. Mortuus Sirmii.

Aurelianus ann. quinque, menses sex. Caesus in Novo Castello [e 16Kb] .

Tacitus menses sex. Caesus in Ponto. Quo tempore sanctus Charito confessionem exhibuit.

[Col. 0528B] Probus annis sex, menses quatuor. Caesus Sirmii.

Carus una cum filiis Carino et Numeriano ann. duobus. Carus quidem mortuus in Mesopotamia; Carinus autem mortuus in Thraciae oppido Numeria [f 1Kb] ,

Diocletianus et Maximianus ann. viginti. Hujus tempore martyr fit S. Petrus Alexandriae episcopus et alii multi per totam proxinciam [g 1Kb] .

Constantinus Magnus annis triginta uno.

Anno imperii hujus vicesimo coacta fuit synodus sancta prima trecentorum decem et octo Patrum Nicaeae in Bithynia, anno post Christum in carne natum 318, post venerabilem autem passionem et gloriosam resurrectionem, 385 [h 1Kb] .

[Col. 0528C] Fiunt igitur universi ab Adam usque ad mortem Constantini Magni anni quinquies mille octingenti triginta sex.



CAPUT XII.
[5Kb] [Col. 0529A]

Moritur autem Constantinus cum regnasset, ut aiunt, annos triginta unum, natus annos sexaginta quinque, relictis filiis tribus, Constante, Constantino et Constantio, quorum Constans veteris Romae, Constantinus novae, Constantius Antiochiae regnum tenuit. Confecit consulatus duos a 1Kb] .

Sed filii post Constantinum regnarunt annis viginti quatuor.

Julianus an. duobus. Interfectus in Perside.

Jovianus menses novem.

Valentinianus Magnus et Valens frater annis decem, mensibus novem. Valentis imperio factus martyr fuit S. Doroth. objectus in venatione feris ab Arianis.

[Col. 0529B] Gratianus et Valentinianus Minor [b 1Kb] , Valentiniani filii et cum his.

Theodosius Magnus annis sedecim consul. tertium. Secundo anno imperii hujus coacta fuit secunda synodus Constantinopoli, centum quinquaginta sanctorum Patrum.

Arcadius et Honorius filii ipsius anni tredecim, mens. tribus.

[Col. 0530A] Theodosius Minor annis quadraginta duobus mens. sex. Sub hoc celebrata fuit synodus tertia Ephesi Patrum sanctorum ducentorum, et altera insidiatoria [c 9Kb] , cui praefuit impius Dioscorus.

Martianus et Valentinianus ann. viginti quinque, sub quo Chalcedone quarta sancta synodus celebrata fuit sanctorum Patrum sexcentorum triginta.

Leo magnus annis sedecim.

Leo parvus cum patre annum unum moritur.

Zeno an. septemdecim cum tyranno Basilisco annis duobus.

Anastasius annis viginti septem, mens. quatuor.

Justinus Thrax an. novem, mens. tribus.

Justinianus Magnus annis triginta octo, dies septem. Sub quo sancta Constantinopolitana synodus [Col. 0530B] (quinta) celebratur.

Justinus, Justiniani fratris filius, ann. duodecim, mens. undecim, dieb. viginti.

Septimo anno hujus imperii completus fuit cyclus unus sancti Paschatos annorum quingentorum triginta duorum, ex quo crucifixus fuerat Dominus noster Jesus Christus, indictione 6, anno a condito mundo sexies millesimo sexagesimo quinto



CAPUT XIII.
[104Kb] [Col. 0531A]

Tiberius annis quinque.

Mauricius [a 1Kb] annis viginti, mens. quatuor, caesus. Phocas [b 1Kb] annis octo, caesus.

Heraclius annis uno et triginta una cum filio. Imperii hujus anno tertio Persa Chrosroes plurima loca occupavit imperii Romani. Hierosolymam diripuit, et inflammavit venerabilia loca, et magnam multitudinem captivam abduxit, cum patriarcha Zacharia et pretiosis lignis [c 11Kb] , in Persidem. Anno duodecimo ipsius Chosroes Persa occisus, et revocata captivitas, et vivifica crux sua in loca, cum instaurata essent, reposita fuit. Tum deinde Saraceni omnia vastare coeperunt anno mundi sexies millesimo centesimo [Col. 0531B] vicesimo sexto [al., vicesimo nono], indictione septima.

Constantinus. filius hujus, an. viginti octo [d 1Kb] . Hic [Col. 0532A] occisus fuit in Sicilia, cujus tempore magna pars imperii a Saracenis vastata fuit.

Constans, nepos Heraclii, annis septemdecim. Cujus tempore Byzantium a Saracenis devastatum [e 1Kb] fuit. Et sexta synodus tertio decimo anno ipsius celebrata Constantinopoli. Hic fortiter se gessit adversus Saracenos, represso impetu illorum et valde ipsis perterrefactis.

Justinus [f 1Kb] , filius hujus annis decem.

Leontius [g 1Kb] annis tribus.

Tiberius, qui et Absimerus, annis octo [h 1Kb] .

Justinianus II annis undecim.

Philippicus, qui et Bardanes, annis duobus.

Anastasius, qui et Arthemius, annis duobus.

Theodosius anno uno [i 1Kb] .

[Col. 0532B] Leo Isaurus [j 1Kb] annis viginti quinque, mensibus tribus, diebus quatuordecim.

(Constantinus fil. ejus annis triginta quatuor, [Col. 0533A] mens. duobus, diebus viginti quinque, I Leo Chazares annis quinque.)

Constantinus filius ejus cum matre sua Irene annis decem, mensibus duobus, diebus duobus. Horum anno octavo celebrata fuit Nicaeae secunda synodus sanctorum Patrum, eccl. trecentorum quinquaginta.

Constantinus (solus) ann. sex, mens. novem, dieb. octo.

Irene mater ipsius annis quinque, mensibus duobus, diebus duodecim.

Nicephorus annis octo, novem, caesus in Bulgaria.

Stauratius, filius hujus, mens. duobus.

Michael, gener ipsius, anno uno, mensibus novem, diebus undecim.

[Col. 0533B] Leo Armenes, annis septem, mensibus quinque, diebus quindecim, caesus in palatio in templo sanctissimae Deiparae.

Michael alter annis octo, mensibus novem, diebus novem.

[Col. 0534A] Theophilus hujus filius, annis duodecim, mensibus tribus, diebus decem.

Theodora, una cum filio Michaele, annis quatuordecim, mens. uno, diebus viginti quinque [a 1Kb] .


Haec amplius adduntur ab Anastasio.

Michael solus annis undecim, mens. uno, diebus novem, occisus est in palatio S. Mamantis.


GENEALOGIA VALENTINIANI MAGNI.

Valentinianus gignit Gratianum et Valentinianum imperatores, et Gallam, uxorem Theodosii Magni. Theodosius Major genuit Arcadium et Honorium imperatores, et Placidiam, uxorem Constantii. De Arcadio nati sunt Theodosius Minor, et Pulcheria [Col. 0534B] quae fuit uxor Martiani imperatoris. De praedicto Constantio et Placidia natus est Valentinianus tertius. Mater Theodosii Junioris illa fuit Eudoxia quae Joan. Chrysostomum exsulavit. Uxor autem ipsius Theodosii Eudocia dicta est.



CAPUT XIV.
[17Kb] [Col. 0535A]

Colliguntur anni hoc modo, ut sequitur.

Ab Adam usque ad diluvium anni bis mille ducenti quadraginta duo.

A diluvio usque ad turrim Nembroth anni quingenti viginti quinque.

A turri usque ad , dimidiationes Abraham, anni quadringenti viginti quinque.

A dimidiationibus usque ad finem Abraham anni septuaginta sex.


Universi anni ter mille ducenti sexaginta octo.

Ab Abraham usque ad egressionem Israelitarum anni quadringenti triginta.

Ab egressione usque ad aedificationem templi Domini anni septingenti quinquaginta septem.

[Col. 0536A] Ab aedificatione templi usque ad captivitatem, anni quadringenti viginti quinque.


Universi anni quater mille octingenti octoginta.

A captivitate usque ad Alexandrum, anni trecenti decem et octo.

Ab Alexandro usque ad Christum, anni trecenti tres.


Universi anni quinquies mille quingenti.

A Christo usque ad Constantinum Magnum, anni trecenti decem et octo.

A Constantino usque ad Theophilum, indictione quinta anni quingenti triginta.


Universi anni sexies mille trecenti quinquaginta.

[Col. 0537A] Sic ergo colligere coepimus prima, et addere debemus extrema.

Ab Adam usque ad Christi nativitatem anni 5508.

[Col. 0538A] A Christi Domini nativitate usque ad salutiferam ejus passionem, resurrectionem et in coelum ascensum, anni 33.

A Christi ascensu usque ad septimum Justini Junioris annum anni 532, id est unus magnus Paschatos cyclus.

A septimo Justini anno usque ad decimum tertium Theophili imperatoris annum, quo fuit indictio quinta, quam nominat Nicephorus, quia Cedrenus ait eum imperium coepisse initio indictionis octavae, sunt anni universi 273; universi a Christo nato anni 828 [a 1Kb]

Ergo universi a condito mundo usque ad ultimum annum Theophili anni 6336. Perperam igitur hic colligitur in Nicephori depravata scriptura summa annorum 6350.



PARS SECUNDA.
[Col. 0537]


CAPUT XV. AUGUSTAE.
[Col. 0537B]

Theodora et Helene, uxores Constantii, patris Constantini Magni. Fausta, uxor Constantini Magni, Eusebia, Constantii. Helena, Magni Constantini filia, uxor Juliani , praevaricatoris. Karita (seu Karito), Joviniani, Severa et Justa [al., Justina], uxores Valentiniani Magni. Dominica, Valentis. Galla et Placilla, Theodosii Magni. Eudoxia, Arcadii. Eudoxia, Theodosii Junioris. Pulcheria, Martiani. Verina, Leonis Magni. Ariadne, Zenonis. Eadem Ariadne, Anastasii. Euphemia, Justini primi. Theodora Justiniani Magni. Sophia, Justini. Anastasia, Tiberii. Constantina, Mauritii. Leontia. Phocae. Flavia Eudocia, et Martina, Heraclii. Heracleone, Constantini. [Col. 0537C] Justiniani, Leontii, Absimari, Philippici, Theodosii, Justiniani, Arthemii. Maria, Leonis primi Isauri. Irene Chazara, Constantini. Maria Eudocia [a 1Kb] , Irene, Athenea, Leonis secundi; qui Chazares. Maria et Theodore, Constantini. Thebano [al., Theophanio], Staucatii. Procopia, Michaelis. Theodosia, Leonis. Thecla et Euphrosyne, Michaelis. Theodora, Theophili. Eudocia Michaelii, Eudocia Basilii [b 1Kb] .



CAPUT XVI.

Reges decem tribuum Israel in Samaria, a temporibus Roboam filii Salomonis usque ad traductionem in Assyrios tribuum decem sub Ezechia rege Judaeae.

1 Jeroboam, servus Salomonis, ungitur ab Achia [Col. 0537D] propheta, quod dominus ipsius Salomon declinasset [Col. 0538B] ad alienigenas uxores et externas ceremonias illarum.

2 Nabath filius ipsius, annis duobus.

3 Basa (hic delevit domum Hieroboam) annis viginti quatuor.

4 Hela, filius illius, sub quo JEU propheta, annis duobus.

5 Zamri, servus ejus, qui illum interfecit, mensibus septem.

6 Amri, annis duodecim

7 Achab, filius ejus, sub quo Elias propheta clausit coelum, et interfecit sacerdotes Baal, annis viginti duobus.

8 Ochosias, filius hujus, annis duobus.

9 Joram, frater ejus, quem occidit Jeu secundum [Col. 0538C] verbum Domini; subque hoc propheta fuit Eliseus, annis duodecim.

10 Jeu: unctus a discipulo Elisei ad exitium domus Achab, secundum prophetiam Eliae, annis viginti octo.

11 Joachaz, quem afflixit vastans regnum ipsius Azael, rex Syriae, annis septemdecim.

12 Joas, sub quo Eliseus propheta victoriam de Syris praedixit et miracula edidit, annis sedecim.

13 Jeroboam, sub quo Jonas propheta, annis quatuordecim.

14 Zacharias, in quo completa fuit prophetia Elisei; promiserat enim Deus per hunc Jeu duraturos ab ipso reges Israeliticos in quartam progeniem; hujus sunt mens. sex.

[Col. 0538D] 15 Sellum, interfector Zachariae, mens. unum.

[Col. 0539A] 16 Manahem, ann. decem.

17 Phaceas, filius Manathemi, ann. duobus.

18 Phacea, filius Romelia, ann. viginti; sub quo fuerunt Isaias et Naum prophetae.

19 Osee, filius Eliae, interfector Phaceae, annis novem. Hujus tempore Salamanasser, Assyriorum rex, cepit totam Samariam, et regem ipsius et totum Israel, exceptis duabus Juda tribubus et Benjamin, cum esset rex Hierosolymis Ezechias. Introduxit autem in terram illam Chutaeos, ut vocantur, collocavitque in Samaria et urbibus a se vastatis atque captis. Hi suis diis seviebant, et ideo Deus iratus immisit eis leones, a quibus illi devorabantur.

Hac re et causa cognita, rex Assyriorum misit Israelitas ad eos cum sacerdotibus qui ipsos docerent legem et venerationem Dei aeterni. Admiserunt [Col. 0539B] autem tantummodo scripta Moysis; et colentes Deum aeternum, non reliquerunt idola.

Horum posteri sunt Samaritae in hodiernum diem, solum Pentateuchos conservantes, et fugientes consuetudinem Judaeorum.


Pontifices in Israel.

1 Aaron, ab Abrahamo septimus, reliquit filios duos, Eleazar et Ithamar.

2 Eleazar, sub quo decessit Moyses, et est divisa terrae possessio per Josuam, et tabernaculum testimonii fixum in deserto.

3 Phinees, Eleazari filius, cum omnibus senioribus populum judicans Abiu, Bechi, Ozi.

[Col. 0539C] 4 Heli, ex Ithamar.

5 Achitoph, sub quo Samuel.

6 Abiathar, cum Davide.

7 Zadoc, ex domo Eleazari.

8 Achimas, Azariae filius filii Amariae.

9 Azarias, ob ardentem affectionem amoris erga Deum, qui est scilicet , interfectus.

10 Azaria, qui prohibuit Oziam ingressu in loca sacra.

11 Urias fidelis Isaiae

12 Sommas, pravus et libidinosus, tempore Ezechiae regis.

13 Eliazim, Sellum filius.

14 Chelcias, sub Josia rege optimo.

15 Sareas tempore eo quo Judaei captivi abducti [Col. 0539D] sunt Babylona a Nabuchodonosore.

16 Jossedech, quem Ezechiel Saduc nominat. Hic fuit Babylone inter captivos.

17 Jesus, filius ejus; qui rediit in patriam, et templum instauravit cum Zorobabel.

18 Joachim, Jesu filius.

19 Eliasib, filius Joacim.

20 Jodae, Eliasibi filius, sub quo Nehemias instauravit Hierosolymam et muros refecit.

21 Jonas.

22 Jaddo, tempore Alexandri regis Macedonum.

23 Onias.

24 Simon, Dei amans.

25 Eleazar, frater Simonis sub quo translatae fuerunt [Col. 0540A] sacrae Scripturae, tempore Ptolemaei regis.

26 Manasse.

27 Onias, Simonis filius.

28 Simon, Oniae filius, cujus meminit Jesus, Sirach filius, in Sapientia sua.

29 Simonis filii tres: Onias, Jason, Menelaus. Hi adversati sibi mutuo, sese everterunt. Horumque temporibus illa facinora designavit Antiochus, sublato Menelao.

30. Alcimus alienigena, constitutus Menetai loco ab Annocho.

31 Judas Machabaeus, et Jonathas, et Simon cum fratribus.

32 Joannes, qui et Hyrcanus, Simonis filius.

33 Aristobulus, Hyrcani filius, qui post Alexandram [Col. 0540B] matrem necatam, diadema sibi imposuit.

34 Joannes, qui et Janneus et Alexander.

35 Hyrcanus, quem Aristobulus frater ejus expulit: Pompeius vero imperator confugientem ad se Hyrcanum restituit. Quo tempore subjecti fuerunt Romanorum ditioni Judaei. Ac Aristobulus quidem vinctus Romam mittitur a Pompeio; Hyrcanus autem capitur a Parthis; Antigonus vero filius Aristobuli et ipse interficitur.

36 Ananelus alienigena, quem constitutit Herodes.

37 Aristobulus, Hyrcani filius, gener Ananeli, sublatus ab Herode.

38 Ananelus, iterum ab Herode constitutus.

39 Simon, Boeth filius, socer Herodis.

40 Matthias, Theophili filius.

[Col. 0540C] 41 Joazar, filius socrus Herodis, sub quo natus est Christus.

42 Eleazar.

43 Jesus, Osiae filius.

44 Joazar.

45 Ananus, sub quo Christi manifesta doctrina et miracula sunt inchoata. Hunc Ananum Gratus praeses Rom. dignitate et munere privavit, constituto illius loco Ismaelo.

46 Eleazar, Anani filius.

47 Simon.

48 Caiphas et Joseph, gener Anani. Ananus autem magistratus erat pontificum sub praesidibus Romanis a quibus et muneris illius principatus conferebatur. Caiphas igitur pontifex fuit anno eo in quem [Col. 0540D] incidit passio Christi. Hunc removit Vitellius, praetor Romanus.

49 Jonathas, Anani filius

50 Theophilus, frater ejus.

51 Simon.

52 Jonathas, Anani filius iterum.

53 Matthias.

54 Aclionaeus, qui et Josephus.

55 Ananias, quem vinctum Quadratus misit Romam.

56 Ismaelus.

57 Josephus, constitutus a Nerone.

58 Ananias, qui sustulit Jacobum fratrem Domini, cui Paulus dixit: Percutiet te Deus, paries dealbate [Col. 0541A] Hunc Agrippa secundus removit. In Hierosolymorum autem obsidione a civibus occiditur.

59 Jesus Damnaei filius.

60 Jesus, Gamalieli filius.

61 Matthias, sub quo inchoatur bellum abversus Romanos.

62 Phinees, qui productus fuit a Romanis, in quorum manus devenerat, populantibus Hierosolymam. Cujus tempore Titus urbem cepit, et incendit tempium.


NICEPHORI, nomina patriarcharum Hierosolymae post Christi Jesu in coelos ascensionem.

1 Jacobus, frater Domini, anni viginti sex.

2 Simeon Cleophae fratris ipsius filius et martyr annis viginti tribus.

[Col. 0541B] 3 Justus, annis sex.

4 Zacharias, annis quatuor.

5 Thobias, annis quatuor.

6 Benjamin, annis duobus.

7 Joannes, annis duobus.

8 Matthaeus, annis duobus. (:)

9 Philippus, anno uno.

10 Seneca, annis quatuor.

11 Justus, annis quatuor.

12 Levi, annis quatuor.

13 Ephraim, annis duobus.

14 Joseph, annis duobus.

15 Judas, annis duobus.

16 Marcus, annis octo.

17 Cassianus, annis octo.

[Col. 0541C] 18 Publius, annis quinque.

19 Maximus, annis quatuor. (:)

20 Julianus, annis duobus.

21 Gaianus, annis tribus.

22 Symmachus, annis duobus.

23 Caius, annis tribus.

24 Julianus, annis quatuor.

25 Elias, annis duobus.

26 Capito, annis quatuor.

27 Maximus, annis quatuor.

28 Antonius, annis quinque.

29 Valens, annis tribus.

30 Dolichianus, annis duobus (:)

31 Narcissus, annis quatuor.

[Col. 0542A] 32 Dius, annis octo.

33 Germanion, annis quatuor.

34 Gordias, annis quinque.

35 Narcissus iterum martyr decem.

36 Alexander martyr, annis quindecim.

37 Mazabenes, annis viginti quatuor.

38 Hymneus, annis viginti tribus.

39 Zabdas, annis decem.

40 Hermon, annis novem.

Hactenus imperatores alieni a Christiana religione, et Christiani afflicti fuerunt.


NICEPHORI, postquam Christiani fuerunt imperatores, episcoporum Hierosolymae nomina.

41 Macarius, qui in synodo fuit annis viginti [a 1Kb] .

[Col. 0542B] 42 Maximus, annis sex.

43 Cyrillus, expulsus ab Arianis. Loco hujus constituuntur tres; Arsenius [b 1Kb] , Heraclius et Hilarius. Et rursum revocatus tempore Gratiani, in secunda synodo, inventus fuit Constantinopoli, annis sexaginta duobus.

44 Joannes, annis sedecim.

45 Paulinus, annis viginti.

46 Juvenalis, qui fuit in duabus synodis, Ephesi et Chalcedone, annis triginta octo.

47 Theod. [c 1Kb] expulsus a Marciano, et rursum Juvenalis an . . .

48 Anastasius, annis octodecim.

49 Martyrius, annis octo.

50 Salustius, cujus tempore separavit se episcopus Romae propter [d 1Kb] edictum Zenonis de conjunctione, [Col. 0542C] annis octo.

51 Elias [e 1Kb] expulsus ab Anastasio imperatore, annis . . .

52 Joannes, annis undecim.

53 Petrus tempore Justiniam imperatoris annis viginti.

54 Macarius expulsus, annis duobus.

55 Eustochius, anno uno.

56 Macarius iterum annis quatuor.

57 Joannes, annis.

58 Amos, annis octo.

59 Isaacius, annis octo.

60 Zacharias ante urbem captam annis viginti quatuor [f 1Kb] .

[Col. 0543A] 61 Modestus, anno uno [a 1Kb] .

62 Sophronius, annis [b 1Kb] . . .

ORESTUS avunculus Hequem caliphae [c 1Kb] .


NICEPHORI EXPOSITIO NOMINUM Episcoporum Romanorum post Christum et Apostolos.

1 Petrus Apostolus, annis duobus.

2 Linus, annis duodecim.

3 Anacletus, annis duobus.

4 Clemens, annis novem.

5 Evarestus, annis novem.

6 Alexander, annis duodecim.

7 Xystus, annis novem.

8 Telephorus martyr, annis decem.

9 Hyginus, annis quatuor.

[Col. 0543B] 10 Pius, annis quindecim.

11 Anicetus, annis duobus.

12 Sotericus, annis novem.

13 Eleuthericus, annis quindecim.

14 Victor, qui in synodo quae fuit celebrata in Palaestina, die Paschatos, annis duodecim.

15 Zephyrinus, annis novemdecim.

16 Callistus, annis octo.

17 Urbanus, annis septem.

18 Pontianus, annis tribus.

19 Anteros, mense uno.

20 Flavius, martyr sub Decio, annis quindecim.

21 Cornelius, qui removit Novatum, eversorem poenitentiae, annis tribus.

22 Lucianus, annis duobus.

[Col. 0543C] 23 Stephanus, annis novem.

24 Xystus, annis duobus.

25 Dionysius, annis octo.

26 Felix, confessor sub Valeriano, annis qumque.

27 Eutychianus, mens. octo.

28 Caius, annis quindecim.

29 Marcellinus, annis duobus.

Hactenus imperatores alieni fuere a religione Christiana, et infesti hanc colentibus. Sub Christianis autem imperatoribus Romani episcopi fuere.

30 Eusebius, anno uno.

31 Miltiades, annis quatuor.

32 Silvester, cujus tempore Nicaena synodus celebratur, annis viginti octo.

33 Marcus, annis duodecim.

[Col. 0543D] 34 Julius, annis quindecim.

35 Liberius, exterminatus a Constantio Ariano, annis sex.

[Col. 0544A] 36 Felix, anno uno.

37 Siricius, annis quindecim.

38 Anastasius, annis tribus.

39 Innocentius, annis quindecim.

40 Zosimus, annis octo.

41 Bonifacius, annis quatuor.

42 Coelestinus, sub quo Ephesina synodus, annis viginti uno.

43 Xystus, annis octo.

44 Leon, sub quo Chalcedonia synodus, annis viginti uno.

45 Hilarion, annis sex.

46 Simplicius, cujus sunt epistolae scriptae ad Antiochenos, contra Marcium Nestorianum, annis quatuordecim.

[Col. 0544B] 47 Felix, qui separavit se ob edictum Zenonis de conjunctione.

48 Gelasius, annis quinque.

49 Anastasius, annis duobus.

50 Symmachus et cum hoc Laurentius, annis quatuordecim.

51 Hormisdas, qui Justiniani temporibus Chalcedoniam synodum in sacros codices retulit, annis decem.

52 Joannes, annis tribus.

53 Agapetus, ann. uno.

54 Silverius, annis duobus.

55 Vigilius, annis quinque.

56 Pelagius, annis octo.

57 Joannes, annis quinque.

[Col. 0544C] 58 Benedictus, annis quatuor (:)

59 Pelagius alter, annis decem.

60 Gregorius, annis tredecim.

61 Subinianus, ann. uno.

62 Bonifacius mens. octo.

63 Bonifacius alter, annis septem.


NICEPHORI CATALOGUS EPISCOPORUM Byzantii post Christum et apostolos.

1 Andreas apostolus praeco Byzantii fuit Evangelii. Exstruxit aedem, in qua precibus piis imploraretur Deus ultra regionem Argyropoli: et ordinavit episcopum urbis illius Stachyn, cujus meminit Apostolus in Epistola scripta ad Romanos.

2 Stachys, annis sedecim.

[Col. 0544D] 3 Onesimus, annis quatuordecim.

4 Polycarpus, annis octodecim.

5 Plutarchus, annis sedecim.

[Col. 0545A] 6 Sedecion, annis novem.

7 Diogenes, annis quindecim

8 Eleutherius, annis septem.

9 Felix, annis quinque.

10 Polycarpus, annis septemdecim.

11 Athenodorus, annis quatuor. Hic exstruxit alteram aedem in topothesia, cui nomen Olea, ibique conventus habebat ecclesiasticos.

12 Euzoius, annis sedecim.

13 Laurentius, annis undecim, mens. sex.

14 Alypius, annis tredecim, mens. sex.

15 Pertinax, vir consularis senatus Romani, an. novemdecim, mens. decem, diebus quinque. Hic aliam aedem exstruxit in loco maritimo, cui nomen Ficus; eam appellavit Irenen.

[Col. 0545B] 16 Olympianus, annis undecim.

17 Marcus, annis tredecim.

18 Cyriacus, annis sedecim.

19 Castinus, annis septem. Hic Byzantii, in loco cui nomen Petrium, aedem ad preces exstruxit, sanctae Euphemiae titulo, quae nunc Martyr facta fuit.

20 Titus, annis triginta quinque, mens. sex.

21 Domitius, frater Probi imper., annis viginti quatuor; mens. sex.

22 Probus, filius hujus Domitii, annis duodecim. Hi omnes fuerunt episcopi Byzantii, antequam declararetur imp. Constantinus Magnus Byzantii, propter bellum contra Licinium, ob Metrophanem episcopum.

23 Metrophanes, filius Domitii paulo ante nominati, [Col. 0545C] et frater Probi episcopi, et filius fratris Probi imperatoris, annis decem. Cum ob decrepitam aetatem in synodo Nicaena considere non posset, ejus vicem Alexander presbyter supplevit: Nicetas, Thesauri lib. 5, cap. 6.

24 Alexander vixit an. nonaginta octo, et episcopus fuit an. sexaginta tribus.

25 Paulus confessor, an. tribus, ejectus a Constantio.

26 Eusebius, Arianus declaratus qui prius fuerat Berythi, deinde Nicomediae, annis duodecim.

27 Macedonius, presbyter Ecclesiae Constantinopolis, oppugnator sancti Spiritus, an. duodecim. Vide Nicetam in Thesauro, lib. 5, cap. 6.

28 Eudoxius Arianus, qui prius fuerat Germanicae, [Col. 0545D] deinde Antiochiae, annis decem.

29 Demophilus Arianus, qui prius fuerat Berrhoae in Thracia, annis undecim, mensibus quinque.

30 Evagrius, manibus impositis factus ab Eusthatio Antiochiae, et statim exterminatus a Valente.

31 Gregorius Nazianzenae praefuit Ecclesiae annis duodecim et rediit ad vitam privatam.

32 Nectarius axiomaticus, a patribus centum quinquaginta, simul baptizatur et ordinatur episcopus, annis sedecim, mensibus tribus.

33 Joannes, presbyter Antiochiae, cognomento [Col. 0546A] Chrysostomus, annis quinque et mensibus sex.

34 Joanne exterminato, Arsacius presbyter, frater Nectarii, annis duobus.

35 Atticus, presbyter Constantinopolita, annis viginti.

36 Sisinnius, presbyter ejusdem Ecclesiae, an. duobus.

37 Nestorius, denegator hominis Christi, cum Deum negaret esse, presbyter Antiochiae, annis tribus mensibus duobus. Hoc Oasin in exsilium acto,

38 Maximianus, presb. Constantinopolitanus an. duobus, mens. quinque.

39 Proclus [a 1Kb] , a Sisinnio factus episcopus Cyzici: ubi non receptus, cum alterum legissent Cyziceni, privatis studiis operam dedit. Mortuo autem Maximiano, [Col. 0546B] solium est sortitus principis urbis. Hic ab imperatore Theodosio minore impetravit ut liceret Pityunte Constantinopolim transferre reliquias Joannis Chrysostomi, annis duodecim, mensibus tribus.

40 Flavianus, presbyter Constantinopolitanus, anno uno, mensibus decem. Hoc dejecto a Dioscoro in illa insidiosa synodo Ephesi,

41 Sufficitur Anatolius presbyter, et a responsis Dioscori, annis octo, mensibus octo.

42 Gennadius presbyter Constantinopolitanus, ann. tredecim, mensibus duobus.

43 Acacius presbyter, curator alendis orbis, haereticus, annis septemdecim, mensibus novem; damnatus a Felice P. M. ob conscriptum ab illo Henoticum, tempore Zenonis imp.

[Col. 0546C] 44 Phrabitas, presbyter S. Theclae Sycis, M. 3. D. 17.

45 Euphemius presbyter Constantinopolitanus et curator pauperibus alendis in nova urbe, annis sex et mensibus sex. Hoc expulso ab imperatore Anastasio,

46 Macedonius, presbyter Constantinopolitanus et vasorum custos an. sex.

47 Timotheus, presbyter Constantinopolitanus et custos vasorum, an. sex.

48 Joannes, Cappadox presbyter, et syncellus illius, anno uno, mensibus decem.

49 Epiphanius, presbyter Constantinopolitanus sub Justiniano, annis sedecim, mensibus tribus.

[Col. 0546D] 50 Anthimus Trapezunti episcopus, mens decem. Hoc remoto, congregata synodo adversus Severum,

51 Menas presbyter et praefectus hospitio Sampsorum, annis sedecim, mensibus sex.

52 Eutychius, presbyter et monachus, in monasterio Amasiae, annis duodecim, mensibus duobus. Hoc ejecto a Justiniano, imperii ipsius anno 38, eo quod non reciperet edictum ipsius de corpore Christi experte omnis labefactationis,

53 Joannes presbyter Antiochiae, ex numero Scholasticorum, annis duodecim et mensibus septem.

[Col. 0547A] 54 Eutychius, iterum sub Justiniano restitutus, confecit annis quatuor, mensibus sex.

55 Joannes diaconus Constantinopolitanus, Jejunator, temporibus Tiberii annis tredecim, mensibus quinque.

56 Cyriacus presbyter Ecclesiae ejusdem et oeconomus, annis undecim.

57 Thomas, diaconus Ecclesiae ejusdem et sacellarius, annis tribus, mensibus quinque.

58 Sergius, diaconus Ecclesiae ejusdem, annis octo, mensibus septem, diebus viginti uno.

59 Pyrrhus, presbyter ejusdem Ecclesiae, monachus et monasteriorum magister, et praecipuus Chrysopoli. Orta autem seditione contra ipsum, successit annis duobus, mensibus novem, diebus duobus.

[Col. 0547B] 60 Paulus, presbyter ejusdem Ecclesiae et oeconomus, annis duobus, diebus viginti sex. Pyrrhus restitutus mensibus quatuor, diebus viginti tribus.

61 Petrus, curator accipiendis hospitibus in eadem Ecclesia, annis duodecim, mensibus septem.

62 Thomas, diaconus ejusdem Ecclesiae et chartarum custos, annis duobus, mensibus septem.

63 Joannes, presbyter et custos vasorum magnae Ecclesiae, annis quinque, mensibus novem.

64 Constantinus, diaconus Ecclesiae ejusdem, custos vasorum et oeconomus, anno uno, mensibus undecim, diebus septem.

65 Theodorus, presbyter ejusdem Ecclesiae, syncellus et custos vasorum, annis duobus, mensibus tribus.

[Col. 0547C] 66 Georgius, presbyter syncellus, et vasorum custos, annis tribus, mensibus tribus. Theodorus restitutus, anno uno, mensibus decem.

67 Paulus et laicis a secretis.

68 Callinicus, presbyter et custos vasorum Blachernis, annis duodecim. Exterminatus [a 1Kb] a Justiniano Rhinotmeto.

69 Cyrus, presbyter et monachus, ex Trogesso Amastrido, annis sex. Expulsus a Philippico.

70 Joannes diaconus et chartarum custos in oeconomio, annis tribus.

71 Germanus episcopus Cyzici et confessor, annis quindecim. Ejicitur ab impio Leonte Isauro.

72 Anastasius, presbyter et syncellus, annis viginti quatuor.

[Col. 0548A] 73 Constantinus, monachus et episcopus Syllaei, annis duodecim. Huic caput amputatur.

74 Nicetas [b 1Kb] , presbyter sanctorum Apostolorum, et monasteriorum magister, eunuchus, annis tredecim, mensibus quatuor.

75 Paulus Cyprius, diaconus orthodoxus et confessor, annis quinque, mensibus sex.

76 Tarasius, a secretis, annis viginti uno, diebus duobus.

77 Nicephorus, a secretis, monachus factus, expulsus ab impio Leone Armenio [c 1Kb] , an . . .

78 Theodotus Cassiteras, annis quindecim.

79 Antonius, ex Syllaeo, annis duodecim.

80 Joannes, presbyter et syncellus, insidiatus sibi [Col. 0548B] ipsi, annis novem.

81 Methodius confessor, annis quatuor, mensibus tribus.

82 Ignatius eunuchus [d 1Kb] , annis undecim, mensibus quinque.

83 Photius (cum hasce res inferas reliquisset divinus Ignatius) a Basilio Macedone imperatore, secundum in pontificia sede collocatus, excellentissimum illud solium recepit. Qua autem ratione (Vide Glyc. Annal. p. IV). Cum ante solium vertere coactus fuisset a Saniona imperatoris cubiculario, substitutus fuit ejus loco Euthymius vir admirandus.

84 Post Photium Stephanus, Leonis Philippi, frater [e 1Kb] .

85 Stephano defuncto successit Antonius cognomento [Col. 0548C] Catuleas.

86 Post hunc mysticus Nicolaus patriarcha est designatus, a quo initiatus est sacro baptismate Constantinus Leonis Philosophi filius anno Pontificatus. Deportatus a Leone Philosopho imperatore in Galacrenaeum monasterium, quod condiderat, idque quod nulla ratione exorari potuisset ut Samonam Agarenum, qui ad suos transfugerat, rursum reciperet eximeretque censurae. Pulso deinde per Alexium imperatorem Euthymio, suae sedi restitutus, et Constantino Leonis filio imperii administratore, scripto est ordinatus

87 Euthymius, vir admirandus [f 1Kb] .

88 Post Nicolaum Stephanus, metropolita Amasenus, [Col. 0549A] sedem principis urbis per triennium occupavit.

89 Trypho monachus, hic cum effluxisset praescriptum a Romano Lacapeno imperatore tempus quo solium administrare debuerat, donec imperatoris filius Theophylactus ad justam aetatem pervenisset; deceptus a Theophano Caesariensi pont. cum in pura charta subscripsisset, loco motus est [a 1Kb] .

90 Theophylactus, Romani Lacapeni imp. filius, eunuchus, aetatis anno decimo sexto contra canones gubernacula Ecclesiae usurpavit: equorum supra omnem modum amator, vitam vixit insolentem. Aqua vero intercute ex equitatione correptus, cum sedisset annis viginti tribus, vivendi finem fecit.

91 Substitutus est in ejus locum Polyeuctus, solitariae vitae sectator, et inde usque a puero de parentum [Col. 0549B] voluntate castratus; vir omnino venerandus, eloquentia et virtute praestans. Nicephoro Phocae et Joanni Zimiscae restitit.

92 Polyeucto successit Basilius monachus, Scamandrenus, qui cum post quadriennium suae designationis, ob quaedam objecta crimina per concilium loco motus est,

93 Antonius Studites patriarcha est designatus; qui cum renuntiasset sacerdotio, quod per sex annos tenuerat, ac paulo post obiisset, et vacasset Ecclesia quatuor annis cum dimidio, designatus est

94 Nicolaus Chrysoberges; qui cum pontificatum annos duodecim et menses octo ornasset, defuncto successit.

95 Sisinnius magister, vir ab ineunte aetate in [Col. 0549C] litteris versatus. Quo et ipso (cum triennium Ecclesiam rexisset) mortuo eligitur patriarcha

96 Sergius, qui Manuelis monasterio praeerat patriarcha, Photio genere conjunctus. Cum autem ad annos viginti Ecclesiam pavisset, mortem obiit, et in ejus locum suffectus est

97 Eustathius, sacerdotum aedis palatinae princeps: qui cum orthodoxorum Ecclesiae octo annis praefuisset, moritur paulo ante Basilium Porphyrogenitum imperatorem.

98 Eique succedit Alexius, solitarius, e mansione Studiana in patriarcharum solium translatus. Acceptis nonaginta auri libris et totidem clero donatis matrimonium Michaelis imp. cum Zoe imperatrice, [Col. 0549D] Romani Argyropoli vidua confirmavit. Pene excidit patriarchatu, fraude Joannis Orphanotrophi, fratris Michaelis Paphlagonis Imp.

9 Alexio mortuo cum sedem illam tenuisset quiete octodecim annis, Monomachus imperator auri centenarios viginti quinque e monasterio Alexii ab illo in thesauros relatos abstulit. Ei vero successit Michaelus, cognomento Caerularius, vitae solitariae sectator: ejus mortui manus crucis in modum sic conformata, ut solebat esse cum populo pacem denuntiaret, immobilis nec mutata mansit.

[Col. 0550A] 100 Constantinus, praeses et protovestiarius, cognomento Lichudes, liberalis, et magnificus, et solers, Ecclesia per annos quatuor et menses sex gubernata, in aliam vitam migravit.

101 Joanne Xyphilinus, monachus, propter eloquentiam, prudentiam, doctrinam et virtutem omnino admirandus, oriundus Trapezunte, vitam in Olympo religiosis exercitiis agebat, unde tanquam inter alios eximius, vi ad patriarchatum pertractus est, et pavit Ecclesiam annis undecim mensibus septem.

102 Cosmas ineruditus ille quidem, sed omnis generis virtutibus ornatus (qua de causa etiam in maximo pretio ab imper. habebatur) Nicephorum Botoniatem insignibus imperii redimivit. Ejus vero [Col. 0550B] successoris Alexii Comneni, cum imperandi rationem probare non posset, desperaretque de emendatione, Tolle (inquit, ministro suo) librum hunc Psalmorum, et me sequere. His dictis, ex ecclesia sanctissimus patriarcha discessit. Ejus vero in locum suffectus est, cum fidelem populum, annos quinque et menses novem pavisset.

103 Eustratius, spado, simplici vir ingenio, et dignus qui in angulo lateret. Verum et ille post triennium administrati pontificatus, ob ignotam quamdam causam, nolens deturbatur, evecto vicissim ad Patriarchici solii sublimitatem

104 Nicolao monacho, cognomento Grammatico, qui in studio virtutis aetate acta, litterarum non rudis erat, licet non exquisite peritus: Ecclesia per [Col. 0550C] annos viginti septem gubernata, obiit senex admodum.

105 Leo Stypiota.

106 Michael, Acuti monasterii monachus, virtute celebris, imperatorem Manuelem, a quo unctus erat, vicissim ungit sacram aedem ingressum. Oxites cognominatus, summa sede ultro cessit, et in Oxiam insulam rediit, in qua vitae inopis et simplicis institutum a puero amplexus fuerat.

107 Cosmas, patria Aegineta, ex numero diacononorum, licet eruditissimus, virtutum tamen choro illustrior, imperatricis uterum exsecratus est.

108 Theodosius principem sedem imperante Manuele curabat et ornabat. Sedi suae restitutus, natus [Col. 0550D] patre Armenio, sponte secessit in insulam Terebinthum

109 Camatero Basilio, oecumenicus patriarchatus ab Andronico delatus, vel potius venditus syngrapha quam praemiserat se quidquid ei libuisset facturum, dejecto per Isaacium Angelum imperatorem,

110 Nicetas Mundanus, Ecclesiae maximae sacellarius successit, quem natu maximum in sacra sede exspirare non est passus imper.; sed delirium, et levitatem et senium causatus, expulit.

111 Leontius vero monachus quidam pastor designatus [Col. 0551A] est, sed hunc Dei genitricium [a 1Kb] priusquam annus elaberetur etiam repudiavit imperator, etc.

112 Dositheus vero Hierosolymitanus ad oecumenicum patriarchatum evectus est; quod ut faceret Isaac imperator, Balsamonem Antiochenum decep

Paulo post haec tempora, capta a Gallis et Venetis urbe Constantinopolitana, et electo Veneto patriarcha, aperte nimium desciverunt Graeci a communione sedis apostolicae; proinde in describendo illo patriarcharum catalogo ultra progredi nolui.


Numerati a Nicephoro episcopi Alexandrini in Aegypto.

1 Marcus evangelista, annis duobus

2 Annianus, annis viginti duobus.

[Col. 0551B] 3 Abilius, annis duodecim.

4 Cerdo, annis duodecim.

5 Primus, annis duodecim.

6 Justinus, annis decem.

7 Eumenes, annis tredecim.

8 Marcianus, annis decem.

9 Celadion, annis decem.

10 Agrippinus, annis quatuordecim.

11 Julianus, annis quindecim.

12 Demetrius, annis decem.

13 Heracleas, annis quadraginta sex.

14 Dionysius expulsus imperat. Valeriano, annis septem decim.

15 Maximianus, annis octo.

16 Theonas, annis novemdecim.

[Col. 0551C] 17 Petrus martyr, annis undecim. Hactenus ex diversis gentibus, et non Christiani imperatores fuerunt usque ad Constantinum Magnum. Post Constantinum autem M. Alexandrini episcopi ita numerantur:

18 Achilas anno uno.

19 Alexander, qui fuit in prima synodo, annis viginti tribus.

20 Athanasius, saepe expulsus ab Arianis; cui primum ejecto, suffecerunt Ariani suae quemdam factionis Gregorium.

21 Hic expulsus est a Constantio, et rursus factus Athanasius episcopus.

22 Georgius Cappadox, dejecto denuo Athanasio, annis . . . Athanasius tertio itemque quarto episcopus [Col. 0551D] factus. Universi anni hujus sunt quadraginta sex.

23 Petrus, expulsus a Valente, anno uno.

24 Lucius Arianus, annis quinque.

25 Petrus iterum, anno uno.

26 Timotheus, qui secundae synodo adfuit, annis octo.

27 Theophilus, annis viginti octo.

28 Cyrillus, qui Ephesi in priore synodo fuit conflata [Col. 0552A] contra impium Mestorium, annis triginta duobus.

29 Dioscorus, in synodo posteriore Ephesi insi diosa et prava, annis quinque. Removetur seu de trahitur a IV synodo, coacta Chalcedone.

30 Proterius orthodoxus, occisus in lacu sacro seu divino, annis sex.

31 Timotheus Aelurus, annis duobus.

32 Timotheus Albus, annis quindecim.

33 Petrus Mongus, anno uno

34 Joannes expulsus, annis tribus.

35 Petrus iterum, annis sex.

36 Athanasius haereticus, annis septem.

37 Joannes, annis novem.

38 Joannes alius, annis undecim.

[Col. 0552B] 39 Dioscorus, annis tribus.

40 Timotheus, tempore Justiniani imperatoris.

41 [b 1Kb] Gaianus, anno uno.

42 Theodosius, annis duobus.

43 Paulus, annis duobus.

44 Zoilus, annis septem.

45 Apollinaris, annis novemdecim.

46 Joannes, annis undecim.

47 Eulogius, annis viginti septem.

48 Theodorus Scribon, annis duobus.

49 Joannes Cyprius, nominatus Misericors, annis decem.

50 Georgius, annis quatuordecim.

51 Cyrus, annis decem.

52 Petrus, annis decem.


Episcopi Antiochiae, numerati et nominati a Nicephoro.
[Col. 0552C]

1 Petrus apostolus, annis duobus.

2 Evodius, annis viginti tribus.

3 Ignatius, Deo plenus, martyr: factus Trajani temporibus, annis quatuor.

4 Heron, annis viginti.

5 Cornelius, annis tredecim.

6 Herodes, annis sex.

7 Theophilus, annis tredecim.

8 Maximianus, annis tredecim.

9 Serapion, annis viginti quinque

10 Asclepiades, annis novem.

11 Philetus, annis octo.

[Col. 0552D] 12 Zebinus, annis sex.

13 Babylas, martyr factus temporibus Decii, annis tredecim.

14 Fabius, annis novem.

15 Demetrianus, annis quatuor.

16 Paulus Samosatensis, annis octo

17 Domnus, annis duobus.

18 Timaeus, annis decem.

[Col. 0553A] 19 Cyrillus, annis quindecim.

20 Tyrannus, annis tredecim.

Hactenus alieni imperatores fuere a Christiana doctrina, et hanc colentibus infesti. Postquam autem esse imperatores Christiani coeperunt, hi nominantur:

21 Vitalis, annis sex.

22 Philogonius, annis quinque.

23 Paulus, annis quinque.

24 Eustathius, qui fuit in prima synodo Nicaena primarius. Idem ejicitur ab Arianis, annis octodecim.

Post quem praesederunt Ariani.

25 Eulalius, annis tribus.

26 Euphronius, annis octo.

[Col. 0553B] 27 Phacellius, tempore cujus celebrantur Encaenia Ecclesiae magnae Antiochiae, annis duodecim.

28 Stephanus, annis tribus.

29 Leontius, annis octo. De hoc Leontio evirato, vide Nicetam, in Thesauro, lib. V, cap. 30.

30 Eudoxius, annis duobus.

31 Ananius, annis quatuor. Nicetas illum Adrianum vel Anianum nominat, Thesauri lib. V, cap. 18.

32 Meletius confessor, expulsus a Valente annis viginti quinque.

33 Euzoius Arianus, annis . . .

34 Meletius rursum, cum adfuisset in conventu secundae synodi Constantinopoli.

35 Flavianus annis viginti.

36 Porphyrius, annis . . .

[Col. 0553C] 37 Alexander annis . . .

[Col. 0554A] Theodotus, annis quatuor.

38 Joannes, qui fuit in tertia synodo Ephesi, annis octodecim.

39 Domnus, in altera synodo Ephesi insidiosa, annis octo.

40 Maximus praesens in synodo Chalcedone, quae numeratur hic expulsus fuit ob lapsum, annis quatuor.

41 Basilius, annis duobus.

42 Acacius, quo praesidente urbs corruit, anno uno.

43 Martyrius, annis tredecim.

44 Julianus, annis quindecim.

45 Petrus Fullo ejectus a Zenone, annis tribus.

46 Joannes, ejectus post menses tres.

47 Stephanus annis tribus.

[Col. 0554B] 48 Stephanus alius, anno uno.

49 Calandion, annis quatuor.

50 Petrus Fullo rursum.

51 Palladius, annis decem.

52 Flavianus, expulsus ab Anastasio imperatore, an. septem [a 1Kb] .

53 Paulus ejusdem tempore, annis tribus.

54 Euphrasius, oppressus ruina urbis, annis quinque.

55 Euphraimus, tempore Justiniani, annis octodecim.

56 Domnus, annis quatuordecim.

57 Anastasius, annis undecim.

58 Gregorius, annis viginti quatuor.

59 Anastasius iterum, annis sex.

[Col. 0554C] 60 Anastasius alius, annis novem.



[COLLECTANEA.]




[Col. 0553]
AD ANASTASII BIBLIOTHECARII COLLECTANEA ADMONITIO PRAEVIA.
(Apud Galland., Bibliotheca Veterum Patrum, tom. XIII.)

[Col. 0553D] Persona ipsa Anastasii vix quidquam ad nos pertinet, cum scriptorum modo quae in ejus collectaneis cernuntur rationem habeamus. De eo nihilominus aliquid dicere ac praefari libet. Natione fuit, ut videtur, Romanus; certe Ecclesiae Romanae presbyter, abbas et bibliothecarius. Claruit, praesertim ab anno 858 ad 882, sub pontificibus Nicolao I, Adriano II et Joanne VIII. Utrum idemmet cum cardinali Anastasio censendus sit, latius disputant scriptores, Cavaeus in primis omnino consulendus. Scripta illius recensent bibliographi, inter quos diligentior Fabricius [a 1Kb] . Prae caeteris Collectanea illius edenda nobis reliquit Gallandius noster . Circumferuntur vero in illis quae subjungimus scriptorum monumenta.

[Col. 0554D] I. Ipsius Anastasii Bibliothecarii epistolae duae, altera ad Joannem diaconum, altera ad Martinum episcopum Narniensem.

II. Joannis papae IV Apologia pro Honorio summe pontifice.

III. Sancti Maximi epistolae quinque.

IV. Theodori papae epistolae tres.

V. Martini papae epistolae quatuor.

VI. Commemoratio eorum quae S. Martinus Constantinopoli passus est.

VII. Relatio motionis in S. Maximum, quae facta est coram principibus in secretario.

VIII. Anastasii monachi epistola.

IX. Relatio disputationis inter S. Maximum et Theodosium episcopum Caesareae Bithyniae.

[Col. 0555A] X. Anastasii apocrisiarii epistola ad Theodosium presbyterum Gangrensem.

XI. Hypomnesticon de gestis SS. Maximi, Anastasiorum, Martini, etc.

Prodiere primum haec Collectanea a Sirmondo edita Parisiis an. 1620, publici etiam juris facta a Combefisio, et in tomo XII Bibl. PP. Lugdunensis, atque iterum vulgata in nova recensione operum Sirmondi, unde et nos in nostram penum transtulimus. Sed jam de auctoribus in Collectaneis comprehensis aliquid dicamus.



 I.---De sancto Joanne papa.

Fuit Joannes papa hujus nominis quartus, natione Dalmata, patria Jaderensis, patrem habuit Venantium Scholasticum. Romae diaconum egit, ac tandem papa designatus fuit, a S. Petro septuagesimus quartus: quam dignitatem annum et menses novem [a 1Kb] obtinuit, usque ad diem 20 Septembris anni 642 [b 1Kb] , [Col. 0555B] vel ad duodecimum Octobris an. 641. [c 1Kb] Scripsit inter caetera ad Constantinum filium Heraclii imp. apologiam pro Honorio papa propter unam in Christo voluntatem. Haec ad Constantinum epistola apud Eutychium [d 1Kb] inscribitur ad Heraclium et Constantinum fratres imperatores. In concilio Rom. an. 640 Joannes Monothelitas damnavit.



 II. De sancto Maximo.

S. Maximus ex protosecretario Heraclii abbas Chrysopolitanus fuit prope Constantinopolim. Hunc Graeci theologum [e 1Kb] , item confessorem [f 1Kb] , philosophum et martyrem appellant. Hic strenuissimus Monothelitarum ac praecipuus adversarius, post mille vexationes tandem Lazicos deportatus, obiit an. Christi 662 aetatis LXXXII. Cum Pyrrho Constantinopolitano patriarcha insignem habuit disputationem, quam ad an. 645 consignat [g 1Kb] Fabricius. Concilio Lateranensi sub Martino I interfuit. Anastasius apocrisiarius [Col. 0555C] magistri sui Maximi vitam scripsit, quam laudat Allatius de Purgatorio [h 1Kb] , exstatque apud Combef. in tomo priori Operum S. Maximi [i 1Kb] : postquam habentur etiam acta, collationes, etc., quae nos item Graece et Latine ex Anastasii versione edenda curavimus, prout exstant apud Sirmondum [j 1Kb] . Consulantur Baronius [k 1Kb] et Combefisius in editione praeclara operum S. Maximi.



 III.---De sancto Theodoro papa.

Joannem IV excepit in pontificatu Theodorus exeunte anno 642 quem tenuit usque ad dimidium anni 649. Patria fuit Hierosolymitanus. Latine nonnulli Adeodatum, vel etiam Deusdedit appellant. Is pontifex Pyrrhum Constantinopolitanum patriarcham turpiter in haeresin Monothelitarum relapsum sic damnasse dicitur, ut ad sepulcrum S. Petri accedens, in Christi sanguine tincto calamo depositionem Pyrrhi conscripserit. Duae ejus exstant epistolae sive apud [Col. 0555D] Harduinum [l 1Kb] , sive apud Oldinum [m 1Kb] . Quae in collectaneis Anastasii leguntur, potius fragmenta sive excerpta sunt quam integrae epistolae.



 IV.---De sancto Martino papa.

Theodoro mense Maio vita functo, Julio ineunte Petri sedem regendam accepit Martinus, hujus nominis primus, patria Tuders, martyr etiam sine [Col. 0556A] tamen sanguinis effusione. Sedit pontifex ab anno 649 ad 654 vel 655. De ejus tempore videndi Sirmondus [n 1Kb] et Cointius [o 1Kb] . Exstant ejus epistolae in tomis Conciliorum, et in Bibl. Patrum. Is coacto Lateranis concilio centum quinque episcoporum Constantis imperatoris Typum, ducesque Monothelitarum Sergium, Pyrrhum et Paulum, Cyrum item Alexandrinum, et Theodorum Pharanitensem damnavit. Anno 653 Calliopas Olympii in exarchatu successor cum Ravennatensi exercitu Romam veniens, sanctum pontificem capit, navi imponit et, post trimestre spatium, in Naxum insulam deportat. Mox Constantinopolim ducitur: nec tamen ab eo obtineri potuit, ut Typum approbaret. Ea propter Chersonesum deportatur, ubi exsul obiit, et in ecclesia S. Mariae in Blachernis sepultus est. Ex ejus epistolis ad nos spectat ea quae ad Theodorum est: seu potius fragmenta quaedam ab Anastasio decerpta, in quibus deplorat vicem suam sanctus pontifex.



 V.---De auctore anonymo narrationis eorum, quae saeviter gesta sunt in S. Martinum.
[Col. 0556B]

Auctor hujus Commemorationis sese socium sancti Martini prodit, dum statim ab initio ait: Quaedam quidem exterius sollicitudine multa addiscens, plurimorum autem proprie contemplator factus. Et sub finem: Visa mihi et audita diligentissime declaravi vobis. Non tamen navigationis socius fuisse videtur. Sex namque tantum pueruli cum S. Martino navigare permissi sunt. Facile igitur credi possit, illum sancto pontifici Constantinopoli adfuisse subinde, cum in Relatione motionis statim ab initio dicatur: Die qua domnus Maximus, et is qui cum eo erat, penes hanc urbem regiam applicuerunt. Quae satis ostendunt Constantinopoli fuisse quosdam qui adversariis Monothelitarum adhaerebant. Ut ut sint quaecunque in eum crudeliter et truculente ibi gesta sunt usque ad transportationem in Chersonesum [Col. 0556C] dilucide nobis exponit. Clericum etiam et monachum se prodit, cum propter rerum theologicarum peritiam, tum etiam quia saepe S. Martinum summum sacerdotem nostrum appellat, Maximum vero, dominum: item quia, more apud monachos usurpato: Ego, ait, humilis et peccator famulus vester a Deo, venerabiles Patres. Utrum vero auctor motionis in S. Maximum factae idem sit cum auctore narrationis de S. Martino; etsi certa argumenta nulla demonstrant, connexio tamen rerum quae narrantur, styli affinitas, et quod apud Anastasium jungantur in Collectaneis, haud improbabiliter istud suadeant.



 VI.---De Anastasio monacho.

Erat Anastasius iste S. Maximi abbatis discipulus ac perfamiliaris. Annum ejus natalem fuisse 618 scribit Cavaeus [p 1Kb] , emortualem vero 664. Exstat in Collectaneis Anastasii ejus ad monachos Caralitanos epistola. Fortasse etiam duae superiores enarrationes ad eumdem pertineat. Scripsit anno Christi saltem [Col. 0556D] 657 non 655 ut Cavaeo videtur. Ait enim: Nono Kal. Septembris, quae nunc transacta est, decimae quarta indictionis. Nimirum anno Graecorum 6164, cui et indictio 14 et annus Christi 657 congruunt.



 VII.---De Anastasio apocrisiario.

Alter S. Maximi discipulus fuit Anastasius iste, presbyter et monachus, atque Romanae Ecclesiae [Col. 0557A] apocrisiarius. Scripsit vitam et acta S. Maximi magistri sui [a 1Kb] , quae maxime continentur in epistola ad Theodosium Gangrensem, quam nobis in suis Collectaneis servavit Anastasius Bibliothecarius. Scripsit porro indictione nona, ideoque anno Christi 666, non 665, ut notat Cavaeus. Etsi vero Graecae epistolae non supersint, testimonia tamen S. Hippolyti ex cod. Francisci Turriani adjuncta sunt ex Combefisio. Obiit S. martyr Anastasius die Dominico, hora tertia, V Idus Octobrias, cum in sancta Collecta diceretur, Sancta sanctis, indictione decima. Qui characteres cadunt in annum Christi 666, quo Kal. Septembris fluebat indictio 10, et quinto Idus, sive dies 11 Octobris erat Dominica, sive feria prima, ut aiunt auctores Hypomnestici.



 VIII.---De auctoribus Hypomnestici.

Hujus opusculi auctores sese palam ostendunt [Col. 0558A] Theodosius et Theodorus fratres monachi, ut notat Combefisius in monito, et Cavaeus [b 1Kb] . Aiunt etiam Anastasii apocrisiarii epistolam sese accepisse a Lazico per Gregorium abbatem Bavararuensem, mense Augusto, indictione XI, quae praeteriit. Ex quo consequitur eos scripsisse anno 668, vel 669, putato scilicet initio indictionis, more Graecorum, a Septembri. Pro anno priori stat Cavaeus, pro posteriori Combefisius. Habemus in eo Hypomnestico succinctam historiam passionis et mortis Martini papae, Maximi, Anastasii abbatis, Anastasii apocrisiarii, Theodori et Euprepii, ejusdem Anastasii aprocrisiarii fratrum germanorum. Porro Jacobus Sirmondus, qui primus fasciculum hunc Anastasianum edidit, eique Collectaneorum titulum fecit, acceperat ex bibliotheca Ecclesiae Lugdunensis.




[Col. 0557]
ANASTASII BIBLIOTHECARII SEDIS APOSTOLICAE COLLECTANEA AD JOANNEM DIACONUM.
(Apud Gallend. Biblioth. veterum Patrum, tom. XIII.)
Edidit primum JACOBUS SIRMONDUS anno 1620.

[Col. 0557C] Charissimo fratri Joanni digno Christi levitae Anastasius exiguus in Domino salutem.

Ecclesiasticam Scripturae ad multorum instructionem historiam industriae tuae promiseram ex Graeco me tibi sermone quaedam in Latinum vecturum eloquium. Dixeras enim et, summa Veritate docente, perhibueras ecclesiasticam te ordiri non posse fidenter historiam, nisi utriusque linguae quaedam rerum gestarum conscripta series ad tuam notitiam devenisset. Quapropter, qui tantae me imperitiae recognosco ut nec ipsius linguae meae in qua natus sum, ne dixerim alienae, vim penetrare sufficiam, ac per hoc nunquam interpretandi quacunque ratione conamen arripere praesumpsissem, consentiens a magistris reprehendi quam te a praedicta torpore meo [Col. 0557D] texenda historia removere, satisfacere tibi ecce pro viribus maturavi. Credens plane a te corrigendum quidquid meum distortum, poliendum quidquid repertum fuerit impolitum. Sane fateor, testimonium mihi perhibente conscientia, mallem haec et hujusmodi ab aliis fieri, non tam laborem fugiens, quam imperitam undecunque scientiam meam, si tamen scientia et non magis inscitia sit dicenda, non nesciens, si, salva pace fraternitatis tuae, seu scribendae a te historiae proposito, haec omittere potuissem: [Col. 0558C] qui profecto tanta luce sapientiae rutilas, ut a me, non quod necessarium, sed temerarium, experiri saporem proposuisse videaris. Itaque mihi, interveniente obedientia, sata ab aliis rustica falce collegisse et ad aream latinitatis fideli humero transvexisse sufficiat, nil videlicet addenti vel minuenti. Tuum autem erit, adjectis sententiis, veluti quodam ventilabro judicii opus historiae dilatare, et verba nostra, quae in ea inserenda decreveris, quasi quaedam frumenta purgare. Verum nos sic et haec et alia interpretandi propositum sumpsimus, ut nec ab ipsa verborum usquequaque circumstantia discessisse noscamur, nec pro posse a sensus veritate decidisse videamur. Porro novissimorum temporum brevia quaedam opuscula transtuli, quoniam priorum temporum gesta [Col. 0558D] priores, imo majores nostri transferentes, nos in hujuscemodi opere praevenerunt, quemadmodum et longe praestantius transcenderunt. Igitur, [a 1Kb] post Chronographiam tripertitam quam te hortante transtulimus, et alia quaedam brevissima opuscula quae ad petitum diversorum Patrum et fratrum nostrorum interpretati sumus, ad manus nostras venire contigit apologiam quarti Joannis Romani pontificis pro Honorio papa a calumniatoribus impetito, quod unam Domini nostri Jesu Christi tantum scripserit [Col. 0559A] voluntatem. Quae videlicet apologia satis hunc, ut reor, excusabilem reddit, licet huic sexta sancta synodus quasi haeretico anathema dixerit, et in Dei solius jam judicio positum reprobationis telo confoderit: cum haereticus non ex erroris tantum deceptione quantum ex electione non recta et contentiosa pertinacia generetur. Quis autem erit qui nobis interim dicat, utrum ipse pro certo dictaverit epistolam de qua illum anathematizandi fomitem calumniatores susceperunt, cum et ex scriptoris vel indisciplinatione, vel in pontificem odio quid contingere tale potuerit? Quamvis non ignoremus, docente sancto Maximo in epistola sua quam Marino scripsit presbytero, sanctissimum hanc scripsisse Joannem abbatem. Esto, et ipse dictator exstitit. Quis hinc illum [Col. 0559B] interrogavit? quis intentionem investigavit? quis hunc corrigere voluit, et ille percontanti, aut emendare conanti restitit, vel contentionibus serviens resultavit? Praesertim cum in Evangelio illo, quo dicitur: Nolite judicare, et non judicabimini (Luc. VI, 37), et caetera, nihil aliud praecipi magnis etiam magistris Ecclesiae videtur, nisi ut ea facta quae dubium est quo animo fiant in meliorem partem interpretemur. Sunt quippe quaedam facta media quae ignoramus quo animo fiant, cum bono et malo fieri possint, de quibus temerarium est judicare, maxime ut condemnemus. Denique duo sunt, in quibus temerarium judicium cavere debemus; cum incertum est quo animo quidquam factum sit, vel cum incertum est qualis futurus sit qui nunc vel malus vel bonus [Col. 0559C] apparet. Quantum autem temerarium sit judicium praecavendum, aperte Dominus indicat, qui de Sodomitis more nostro loquitur, dicens: Descendam, et videbo utrum clamorem qui venit ad me opere compleverint, an non est ita, ut sciam (Gen. XVIII, 21). Et rursus per Moysem: Ne maledicas surdo, ait, nec coram caeco ponas offendiculum (Levit. XIX, 14). Quod eisdem pene verbis Apostolus monet: Unusquisque, inquiens, nostrum pro se rationem reddet Deo. Non ergo amplius invicem judicemus, sed hoc judicate magis, ne ponatis offendiculum fratri, vel scandalum (Rom. XIV, 12, 13). Quis autem magis surdus vel mutus dicendus est quam is cui, cum exanimis et dissolutus jacet in sepulcro, nec auris patet ad objecta solemniter audiendum, nec os aperitur ad objecta rationabiliter [Col. 0559D] refellendum? Verum de hujusmodi judiciis sufficiunt quae venerabilis Anastasius apostolicae Sedis praesul ad Anastasium imperatorem scribens, sacrae Scripturae auctoritatis pondere gravida docet. Sed ne videamur tam sanctam tamque reverendam synodum accusare, vel temere reprehendere, licere nobis opinamur de illa sentire, quae sanctos patres nostros de Chalcedonensi magna synodo sensisse non ignoramus. Quorum unus, sanctus videlicet papa Gregorius, usque ad prolationem tantummodo canonum hanc suscipiendam fore signavit. Beatus quoque aeque papa Gelasius in tomo de anathematis vinculo, qualiter eadem synodus recipienda sit, luculentis exemplis et nonnullis divinis testimoniis innuit, ubi [Col. 0560A] horum circumstantiam tali deliberatione concludit. Haec, inquiens, et hujusmodi exempla nos edocent, et testimonia divina confirmant, non omnia passim a quocunque dicta, vel ubicunque scripta indifferenter accipere, sed, retentis bonis, quae noceant refutare. Nam, et hanc quoque sanctam synodum canonica quaedam capitula promulgasse, Graecorum scripta testantur, quae tamen pene omnia, quia sedes apostolica non approbavit, tota Latinitas reprobavit. Sed quid de hac sola dicimus? cum, et secundam universalem synodum quae primo Constantinopoli celebrata est in causa primatus Ecclesiarum, sedes apostolica non admittat: quin, et omnes synodos sic recipiendas decernat ut Chalcedonensem synodum admittendam fore praedictus sanctus Gelasius papa [Col. 0560B] describit, pro fidei scilicet communione et veritate Catholica et apostolica, pro qua hanc fieri sedes apostolica delegavit factamque firmavit. Verum, si omnia exaggerare volumus quae in Honorii papae excusationem colligere possumus, facilius charta nobis quam sermo deficiet, et interpretandi propositum ad dictationis profecto vertemus eloquium. Unum tamen dicemus, quod reticere proculdubio non debemus, quia talis est dictus Honorius qualis est et pronuntiatus: quod si talis non fuit, cui sit praefixa sententia, profecto non erit: quoniam sicut scriptum est: Homo videt in facie, Deus autem in corde.

Sed ecce, dum prolixius praefatio ad te nostra dirigitur, ab interpretandi studio procul abscessimus: [Col. 0560C] ostendere gestientes quod in apostolicae sedis petra, quantum ad fidem pertinet, nec etiam per Honorium inventum sit unquam serpentis, id est virulentae sectae vestigium. Sume igitur jam memoratam Joannis papae pro Honorio Apologiam: sume etiam et pro eodem ipso Apologiam ex epistola Maximi Monachi, et re vera philosophi Christique Dei nostri martyris, missa Marino presbytero, diffloratam. Ipse quippe beatissimus Maximus, non solum in jam dicta, sed et in ea quam scripsit ad abbatem Thalassium epistola, jam nominatum defendit Honorium, verum etiam, in epistola sua dogmatica quam ad Petrum scripsit illustrem, magnum hunc et divinum appellat. Ex qua scilicet epistola de eodem papa Honorio, et Hierosolymitano Sophronio [Col. 0560D] de quo in translatis a nobis scriptis saepe memoriam fecimus, atque de Pyrrho Constantinopolitano haeretico Patriarcha, defflorata quaedam atque translata en tibi afferimus. Praeterea interpretati sumus ex epistola ejusdem sancti Maximi ad Marinum scripta presbyterum circumstantiam de Spiritus sancti processione, ubi frustra causari contra nos innuit Graecos, cum nos non causam vel principium Filium dicamus Spiritus sancti, ut autumant; sed, unitatem substantiae Patris ac Filii non nescientes, sicut procedit ex Patre, ita eum procedere fateamur ex Filio, missionem nimirum processionem intelligentes. pie interpretans, utriusque linguae gnaros ad pacem erudiens, dum scilicet et nos et Graecos edoce [Col. 0561A] secundum quiddam procedere et secundum quiddam non procedere Spiritum sanctum ex Filio: difficultatem exprimendi de alterius in alterius linguae proprietatem significans. Siquidem et hujusmodi pia interpretatione sanctus olim Athanasius orientales et occidentales super subsistentiae vel personae nomine dissidentes univit, dum unum idemque utrosque corde credere, sensuque retinere perdocuit: licet ob linguae varietatem aliter atque aliter ore confiterentur, et importunis contentionibus deservirent. Transtulimus etiam quasdam epistolas Theodori papae successoris praedicti papae Joannis, juxta quod ordo poscebat, scriptas ad Paulum successorem Pyrrhi, et consecratores ejus, quorum scilicet Joannis ac Theodori, eximiorum sedis apostolicae [Col. 0561B] praesulum, stylus epistolarum Latina redolet eloquentia: ex quo liquido constat, non Graece illas, sed Latine fuisse dictatas. Unde notandum quod, nonnulla quae Latine fuerunt edita, Latinitas funditus mole oblivionis obruta deplorasset, nisi ex Graecorum post fonte librorum haec hausta sitibundo [Col. 0562A] pectore resumpsisset, sicut epistolam beati papae Felicis in Petrum sententiam proferentem Antiochenum. Quinimo sicut et ipsum quoque Clementem, quem Rufinus nostrae linguae redditum, restitutum et redeuntem ad Gaudentium scribens innuit: et quod Latine scriptus fuerit et amissus, rursusque receptus, signanter ostendit. Excerpsi nihilominus, et tibi ecce translatam praesento, quamdam narrationis circumstantiam ex epistola sancti Maximi ad Thalassium scripta abbatem, quid Constantinopoli legati Romani gesserint, gratia incitandae constantiae in causa maximae pietatis ad redargutionem pusillanimorum, et agnoscendae potestatis apostolicae sedis, contra eos qui ab ipsa quid violenter extorquere nituntur. Porro ecce nihilominus [Col. 0562B] exhibeo exsilii gesta sancti papae Martini, quae ad petitum venerabilis Martini episcopi Narniensis edideram: una cum Hypomnestico declarante breviter gesta sanctorum Maximi Philosophi, et utriusque Anastasii, necnon et Theodori, ac Euprepii, et aliorum.





[Col. 0561]
[a 1Kb] JOANNIS PAPAE ROMANI AD CONSTANTINUM IMPERATOREM FILIUM HERACLII APOLOGIA PRO HONORIO PAPA Propter unam in Christo voluntatem, cujus aiunt eum calumniatores mentionem fecisse.

[Col. 0561C] Dominus, qui dixit de tenebris lucem splendescere, qui eripuit nos de potestate tenebrarum in admirabile lumen suum, lumen veritatis, et veritas luminis, in quo complacuit omnem plenitudinem divinitatis habitare, et per eum reconciliare omnia, in ipso pacificans per sanguinem crucis ejus, sive quae in coelis sunt, sive quae in terris (Coloss. I, 20), propter eminentem magnitudinem divitiarum bonitatis suae in faciem Ecclesiae suae respiciens, vestram praecognitam sibi et praedestinatam benignitatem ad fidei nunc integritatem vocare dignatus est: ita ut, omni fallaci caligine procul amota, per vos victricem faciat veritatem. Quantum enim ex diversis suggestionibus quae ad nos catervatim venerunt, quinimo et ex ipso quoque auditu didicimus, omnes [Col. 0561D] occidentales partes scandalizatae turbantur, fratre nostro Pyrrho patriarcha, per litteras suas huc atque illuc transmissas, nova quaedam et praeter regulam fidei praedicante, et ad proprium sensum quasi sanctae memoriae Honorium papam decessorem nostrum attrahere festinante, quod a mente catholici Patris erat penitus alienum. Igitur, ut vestra benignitas [Col. 0562C] causam totam rei discere possit, subtilissima veritate, quae ante brevis intercapedinem temporis gesta sunt, enarrabo.

Sergius reverendae memoriae patriarcha praedicto sanctae recordationis Romanae urbis pontifici significavit, quod quidam in Redemptore nostro Domino Jesu Christo duas contrarias dicerent voluntates: quo praefatus papa comperto rescripsit ei, quia Salvator noster, sicut esset monadicus unus, ita et valde mirabiliter super omne genus hominum conceptus et natus esset. Ex sancta quoque ipsius incarnata dispensatione docebat, quia Redemptor noster, sicut esset Deus perfectus, ita esset et homo perfectus: ut, quam primus homo per praevaricationem amisit, sine aliquo peccato natus primae [Col. 0562D] imaginis nobilem originem renovaret. Natus ergo est secundus Adam nullum habens nascendo vel cum hominibus conversando peccatum, etenim Verbum caro factum in similitudine carnis peccati omnia nostra suscepit, nullum reatus vitium ferens ex traduce praevaricationis exortum. Similitudinem ergo intelligimus, non carnis ejus, sed peccati. [Col. 0563A] Etenim carnem Dominus veram suscepit ex intemerata et beata virgine Dei genitrice, consubstantialis nobis effectus. Ergo similitudinem carnis peccati sanctus dicit Apostolus, quam similem nobis peccatoribus sine peccato cum anima rationali suscepit; et idcirco unam voluntatem secundum primam formationem Adae naturalem humanitatis suae Dominus noster Jesus Christus habere dignatus est: non duas contrarias, quemadmodum nunc nos habere dignoscimur, qui de peccato sumus Adae geniti: quoniam, corruptibilis per transgressionem primus homo effectus, et Creatori suo subdi contemnens, sensit carnem, quae prius erat sibi subjecta, nihilominus repugnantem, et peccato suo totum genus humanum fecit obnoxium, sicut dicit Apostolus: [Col. 0563B] Regnavit mors ab Adam usque ad Moysem, etiam in eos qui non peccaverunt in similitudinem praevaricationis Adae (Rom. V, 14). Quapropter, et nos qui per praevaricationem et peccatum illius nascimur, duas contrarias habere voluntates dignoscimur: duas autem dico, mentis et carnis invicem reluctantes, sicut idem beatus docet Apostolus: Caro concupiscit adversus spiritum, et spiritus adversus carnem. Haec autem invicem adversantur, ut non quaecunque vultis, illa faciatis (Gal. V, 17). Et hoc omne humanum patitur genus sub peccato constitutum, quoniam nemo est mundus ab hoc peccato praevaricationis, nec infans, sicut scriptum est, cujus est unius diei vita super terram (Job XIV, 4, sec. LXX). Et quemadmodum Spiritus sanctus per David ait: Ecce [Col. 0563C] enim in iniquitatibus conceptus sum, et in delictis peperit me mater mea (Psal. L, 7). Sicut enim in Adam omnes peccaverunt, secundum Apostolum, ita in Christo omnes justificabuntur (I Cor. XV, 22). Et sicut per unum hominem peccatores constituti sunt multi; ita et per unum hominem justi constituentur multi (Rom. V, 19). Ergo unus et solus est sine peccato mediator Dei et hominum homo Christus Jesus, qui in mortuis liber conceptus et natus est. In dispensatione itaque sanctae carnis suae duas nunquam habuit contrarias voluntates, nec repugnavit voluntati mentis ejus voluntas carnis ipsius. Neque enim habuit quodcunque peccatum, qui venit dimittere peccatum mundi, quemadmodum et ipse dixit: Quis ex vobis arguet me de peccato (Joan. VIII, 46)? Et [Col. 0563D] alias taliter ait: Venit princeps mundi ejus, et in me invenit nihil (Joan. XIV, 30). Unde scientes, quod nullum in eo, cum nasceretur et conversaretur, esset omnino peccatum, decenter dicimus et veraciter confitemur, unam voluntatem in sanctae ipsius dispensationis humanitate, et non duas contrarias mentis et carnis praedicamus, secundum quod quidam haeretici velut in puro homine delirare noscuntur.

Secundum hunc igitur modum jam dictus decessor noster praenominato Sergio patriarchae percontanti scripsisse dignoscitur: quia in Salvatore nostro duae voluntates contrariae, id est, in membris ipsius penitus non consistunt, quoniam nihil [Col. 0564A] vitii traxit ex praevaricatione primi hominis. In nobis enim, non in eo, coaptatur quod scriptum est: Scio enim quia non habitat in me, id est in carne mea, bonum (Rom. VII, 18). Et iterum: Non quod volo bonum hoc ago; sed quod nolo malum, hoc facio. Si autem quod nolo malum illud facio, non jam ego operor illud, sed quod habitat in me peccatum (ibid., 19, 20). Et post haec: Video enim aliam legem in membris meis repugnantem legi mentis meae, et captivantem me in lege peccati, quae est in membris meis (ibid., 23). Hinc ergo hae duae contrariae voluntates mentis et carnis, quas Apostolus docet, in nostro nequaquam Salvatore fuerunt, eo quod hic luctaminis stimulus ex praevaricatione protoplasti sumpsit initium: quoniam a Redemptore nostro natura [Col. 0564B] suscepta est, non criminis culpa. Sed ne quis nonnunquam minus intelligens reprehendat, quamobrem de humana tantum natura, et non etiam de divina natura docere sciatur: etenim Christus in duabus naturis in una persona unitis cognoscitur, adoratur, et colitur Deus et homo perfectus. Debet qui super hoc ambigit scire, quoniam ad hoc facta est responsio ad jam dicti patriarchae interrogationem. Praeterea et hoc fieri solet, ut scilicet ubi est vulnus, ibi medicinale occurrat auxilium. Nam et beatus Apostolus hoc saepe fecisse dignoscitur, se secundum auditorum consuetudinem praeparans; et aliquando quidem de suprema natura docens, de humana penitus tacet: aliquando vero de humana dispensatione disputans, mysterium divinitatis ejus non tangit. [Col. 0564C] Etenim ipse hic quidem de divina natura ait: Christus Dei virtus, et Dei sapientia (I Cor. I, 24); alibi autem de incarnatione ejus ita dixit: Quod stultum est Dei, sapientius est hominibus; et quod infirmum est Dei, fortius est hominibus (ibid., 25). Sapientia autem et stultitia, virtus et infirmitas, contrariae adinvicem absque dubietate ponuntur. Ergone contraria sibimet docet beatus Apostolus? absit: sed audientibus semet configurat sapienter, secundum tempus docens, ut provida nutrix parvulis quidem lac praebens, perfectis autem solidum tribuens cibum. Quid ergo est quod ait: Quod infirmum est Dei, fortius est hominibus; et quod stultum est Dei, sapientius est hominibus? Hoc totum capitulum de dispensatione Christi, non de superna natura [Col. 0564D] illius docere videtur: volens ostendere quia Deus homo factus animam habuit et corpus humanum, quod stultum asserit et infirmum. Sapientia enim humana divinae collata, stultitia est: fortitudo vero carnis eum Dei virtute comparata, infirmitas est. Quia profecto condita humana sapientia cum conditrice sapientia comparata, stultitia est.

Igitur connectentes utraque, et Christum Dei virtutem et Dei sapientiam secundum divinitatem, naturam divinitatis ejus confitemur: et secundum ejus sanctae carnis dispensationem, quod stultum et quod infirmum est Dei, naturam humanitatis veraciter praedicamus, quoniam hoc infirmum et stultum, fortius et sapientius est omnibus hominibus. Omnes [Col. 0565A] enim homines, sicut etiam superius dictum est, sub peccato praevaricationis nascuntur. Dominus autem noster Jesus Christus absque peccato existens, et nullum secum vitium ferens vetustatis, non solum fortior, sed et sapientior est omnibus hominibus, quamvis infirmum nostrum et stultum sola misericordia suscipere sit dignatus. Qui vero ex peccato primi hominis nati sunt, filii irae ac tenebrarum a sanctae Scripturae magisterio nominantur. At vero Christus, cum lux vera sit, sedentes in tenebris et umbra mortis illuminare dignatus est. Quid enim doceat Apostolus scribens ad Ephesios, audiamus: Et vos, inquit, cum mortui essetis delictis et peccatis vestris, in quibus aliquando ambulastis secundum saeculum mundi hujus, secundum principem potestatis [Col. 0565B] aeris spiritus, qui nunc operatur in filiis diffidentiae, in quibus et nos aliquando conversati sumus in desideriis carnis, facientes voluntates carnis et cogitationum, et eramus natura filii irae, sicut et caeteri (Ephes II, 1, 2, 3). Ecce istae sunt duae voluntates contrariae, mentis scilicet et carnis, quae in Salvatore nostro modis omnibus non fuere. Nos has ex peccato progenitoris Adae, qui et se, et omne humanum genus obnoxium fecit, habere dignoscimur, ut aliquando quidem carnis aculeus menti resistere appareat, aliquando vero voluntas mentis voluntati carnis contradicere satagat; ut taliter cum Apostolo gementes confiteamur: Mente quidem servio legi Dei, carne vero legi peccati. Dominus autem noster unam voluntatem humanitatis naturalem suscipere dignatus est, [Col. 0565C] quam in propria carne potestative ut omnium Dominus circumferebat, eo quod omnia serviant Deo: nullum profecto habens vel afferens ex praevaricatione peccatum, quoniam solus sine peccato et crimine praevaricationis est natus.

Praedictus ergo decessor meus docens de mysterio incarnationis Christi dicebat, non fuisse in eo, sicut in nobis peccatoribus, mentis et carnis contrarias voluntates. Quod quidam ad proprium sensum convertentes, divinitatis ejus et humanitatis unam eum voluntatem docuisse suspicati sunt, quod veritati omnimodis est contrarium. Verumtamen vellem, ut interroganti responderent, secundum quam naturam dicunt Christi Dei unam voluntatem? Si secundum divinam tantum, de humanitate ipsius quid respondebunt? [Col. 0565D] quoniam et homo perfectus est, ut non cum Manichaeo condemnentur. Porro si secundum humanitatem Christi dixerint, quod haec voluntas Deus esset perfectus, observent ne forte cum Photino et Ebione judicentur. Jam vero si ex utraque natura unam voluntatem esse dixerint, non solum naturales voluntates, sed et ipsas naturas confundent; ut nec hoc, nec illud, id est divina et humana, intelligi possit. Sicut enim utrasque naturas in adunatione unius Christi, ut impius Nestorius, non patimur; ita differentiam naturarum penitus non negamus, sed neque [Col. 0566A] confundimus, quoniam utrasque naturas cum adunatione unius personae Christi Dei inenarrabili consonantia confitemur. Quia enim unam voluntatem dicunt divinitatis Christi et humanitatis, et unam simul operationem: quid aliud, nisi quia et unam naturam Christi Dei secundum Eutychianam et Severianam divisionem operari noscuntur? Denique orthodoxi Patres, qui in toto mundo claruerunt, sicut utrasque naturas, ita et voluntates ac operationes Christi docere concordi praedicatione monstrantur.

Comperimus autem quod charta quaedam mandata sit, in qua sacerdotes subscribere coacti sunt contra tomum beatae memoriae papae Leonis et Chalcedonensium synodum: in qua charta quaedam sunt per novitatem composita, quae dogma ecclesiasticum refutare [Col. 0566B] omnino dignoscitur. Inspiret ergo divina clementia Christianissimae pietati vestrae, et cum sitis custodes immaculatae fidei nostrae, vos ad compunctionem incitet, quo eos, qui novis sunt adinventionibus corrumpendi, imperatoriis sanctionibus arceatis, et praedictam chartam, quae in scandalum properat fidei, et locis publicis est suspensa, praecipiatis depositam scindi. Omnes enim qui in Occidentalibus partibus hoc audierunt, sed et populi qui sunt regiae vestrae urbis, cognita praedictae chartae concinnatione, corde perculsi sunt. Erit enim per auctoritatem vestram et apostolicam perfectionem praedicta charta, quae contra Chalcedonensem synodum est composita, nunc et in omni tempore otiosa, et cunctis virtutibus irrita. Perfectio vero fidei [Col. 0566C] quemadmodum usque in praesens refulsit, oramus ut et per vos, sicut etiam per piae memoriae Constantinum, divino auxilio in robore suo permaneat. Propter quod, Christianissimi et Christi fidei custodes, donate hoc munus in primordiis vestris Ecclesiae matri vestrae, cujus estis post Deum opitulatores, ut fidem Sponsi ejus serpentina calliditas non audeat violare. Hoc in primordiis salutare sacrificium afferte Domino Deo nostro, et ab ejus Ecclesia omnis novitatis nebulam radio pietatis vestrae dispergite: quatenus Dominus Deus noster, vicaria ope, omnes quae contra vos sunt conterat nationes, quaeque pacem et inexpugnabilem Deum repellunt. Quatenus vobis ea quae sunt Dei curantibus, Deus quae vestra sunt benignus dignetur perficere. Propter quod etiam mentis [Col. 0566D] inclinato genu tota mecum Ecclesia supplicat, ut ab integritate immaculatae fidei nostrae, quam sancti apostoli nobis tradiderunt, et sanctissimi Patres doctrinis luculentissimis consignavere, novae confusionis turbinem amovere dignetur. Quatenus Deus et Dominus noster, cujus fides immaculata custoditur, misericordias suas merito vobis et copiosissime largiatur, qui est omnipotens et Dominus sempiternus. Creator omnium ad vestrum benigne respiciat imperium, et gentes, quae in sua feritate confidunt, inexpugnabili suo potentatu prosternat.




[Col. 0567]
DIFFLORATIO EX EPISTOLA [a 68Kb] S. MAXIMI AD MARINUM PRESBYTERUM APOLOGIAM INTER CAETERA PRO HONORIO FACIENTIS.
(Graeca sunt ex Editione Combefisii.)
[1Kb]

[Col. 0567A] , , , , , , , . , , , . , , , , [Col. 0567B] , , . , , , , , , . , . . [Col. 0567C] , , , , , , , , . , , , , , , , , . [Col. 0569A] , .

, , . , , , , , [Col. 0569B] , , , , . , , , , , . , , , . , [f. ], , [Col. 0569C] , , , , .

, , , , , , , , , , [Col. 0569D] ,  , ,  ,  , , , . , , , . , , , , [Col. 0571A] , , .

, , , , , , , , , , , . . , . [Col. 0571B] , , . [f. ], , , . , .

, . [Col. 0571C] , , , , , , , , , , , . , [Col. 0571D] , . , , . , , .

, , [Col. 0573A] , , , , , , . , , , , , .

[Col. 0568A] Honorium etiam Romanum papam non diffiteri reor naturaliter in Christo voluntatum dualitatem, in epistola quam scripsit ad Sergium, eo quod unam dixerit voluntatem; sed potius confiteri, et hanc fortassis etiam constabilire. Nam hoc non in reprobationem dixit humanae Salvatoris et naturalis voluntatis: sed quod nullatenus conceptionem ejus, quae fuit sine semine, vel incorruptam nativitatem praecesserit voluntas carnis, vel cogitatio vitiosa. Sola namque voluntas divina atque paterna, per Filium unigenitum per semet operantem propriam incarnationem, sanctique Spiritus conventionem, hanc operata est. Et quod hunc sensum sectetur, hinc est manifestum. Cum enim dixisset, quia propter ineffabilem unitatem humanae ac divinae naturae, et Deus [Col. 0568B] dicitur pati, et humanitas de coelo cum divinitate descendisse; et hoc modo ostendisset eorum, quae naturaliter insunt utrique naturae unius Christi et Dei Filii per commutationem summam redditionem, subinfert: Unde, inquiens, et unam voluntatem fatemur Domini Jesu Christi. Quomodo ait? Quia profecto a divinitate assumpta est natura nostra, non culpa: id est, non a peccato; propemodum cum magno effatus Athanasio, qui haec contra Apollinarium impium scribit: Natus est ex muliere, de prima plasmatione hominis formam sibi erigens in ostensione carnis absque carnalibus voluntatibus et humanis cogitationibus in imagine novitatis. Voluntas enim sola divinitatis est, quoniam natura tota divinitatis est. Denique Verbi propter nos secundum carnem [Col. 0568C] nativitatis super nos progressio facta est. Non enim carnis vitiosa praecessit voluntas vel cogitatio, sicut in nobis aspicitur, propter generis desiderium, quod a deceptione primi parentis obtinuit: sed voluntas divinitatis sola per filium, qui secundum beneplacitum Patris, et cooperationem Spiritus sancti, propriam, ut dixi, per se operatus est incorporationem, gerens in se, et per se noviter invectum naturae modum nativitatis, et sine semine suam ipsius patrans conceptionem ex sancta Dei Genitrice semperque Virgine Maria. Hac ergo ineffabili nativitatis ejus inspecta ratione, ille quidem voluntatem solam in eo divinitatis dixit, hic vero voluntatem unam Domini Jesu Christi. Quia profecto, inquit, a divinitate assumpta est natura nostra, non culpa, absque carnalibus [Col. 0570A] voluntatibus, et humanis cogitationibus, ut sacratissimus Athanasius ait. Non tamen perhibuit eum tanquam hominem, quia est quoque natura Deus, non habere humanum voluntatem et naturalem, quemadmodum et divinam atque paternam.

Idipsum autem etiam in subsequentibus innuit, asserens: Sine peccato conceptus est de Spiritu sancto, et sancta, immaculata semperque Virgine Dei genitrice Maria, et sine contagione ex ea secundum carnem natus est. Divinam quoque Scripturam in laudem et vituperationem profert carnis memoriam facere. Non aliam, absit, natura et substantia Domini carnem, quam nostram commonens intelligendam: qui etiam hanc sciebat assumptam ex nostra substantia, id est ex congenitae nobis semper Virginis [Col. 0570B] et Dei Matris sanctis visceribus; sed alienam a vitio, et nullatenus legem praevaricationis habentem, sicut nos, in membris repugnantem spiritus legi. Non enim assumpta est, ait, a Salvatore caro a peccato corrupta, quae repugnaret legi mentis ejus. Cujus enim sementationem, quae per peccatum efficitur, non praecessit generationis lex, hujus omnino nec in membris est: sed lex divinae justitiae ad imaginationem nobis ostensa, et eam quoque, quae ex praevaricatione naturae illata est, perfecte demolitur. Venit enim sine peccato quaerere et salvare quod perierat, id est naturam humani generis quae peccaverat. Alia enim lex in membris ejus, aut voluntas diversa vel adversa, non fuit in Salvatore. Hinc ostendit. non quod non habuerit humanam voluntatem et [Col. 0570C] naturalem (non enim hoc dixisse videtur), sed quod sicut homo neque secundum corpus per membra quamlibet habeat praeter naturae leges operationem, neque rursum secundum animam voluntatis contrarium, vel sine ratione motum, veluti nos: quia et super legem natus est humanae naturae.

Expressius autem et in subsequentibus comprobat, quod sermo sibi esset tantum, vitiatam et non naturalem a Salvatore disterminandi voluntatem, et quod in naturali ac humana ad paternam ac divinam coaptaretur quidem, sed nullam haberet ad illam ex repugnatione diversitatem: normam autem dans nobis seipsum, quod proprie suum erat, voluntarie subjiciebat, commendabat vero paternum. Quatenus et nos imitati, quod [Col. 0570D] nostrum est reprobato, quod divinum est omni studio expleamus, dicens ita: Licet enim scriptum sit: Non veni facere voluntatem meam, sed ejus qui misit me Patris (Joan. VI, 38). Et: Non quod ego volo, sed quod tu, Pater (Marc. XIV, 36); non sunt haec diversae voluntatis, id est contrariae ac repugnantis, sed dispensationis humanitatis assumptae, quae sua compassibiliter fecit quae nostra sunt. Ista enim propter nos dicebat, quibus dedit exemplum pietatis magister, ut sequamur vestigia ejus, et non suam unusquisque nostrum, sed Domini potius in omnibus praeferat voluntatem. Non ergo interemptionem, ut dixi, naturalis et humanae voluntatis, sed vitiosae, ac ejus quae est extra naturam, facit; et ut totum [Col. 0572A] fateamur, ab omni peccato Deum liberum esse testatur, qui secundum nos propter nos incarnatus est.

Et ut compendio dicam, per unam voluntatem solam ejus secundum carnem nativitatem eum divinam praecessisse voluntatem indicare conjicio. Per id vero quod ait, non esse voluntatis ejus diversitatem, contrarium vel repugnans quid non eum habere perhibet, sed conveniens et prorsus unitum ex toto. Unde cum nostram quidem naturam de divinitatis voluntate dicit assumptam, unius mentionem facit. Illud autem quod introducit: Non veni facere voluntatem meam, in medium verbo praeponit, omisso numero: Non sunt, inquit, haec diversae voluntatis, id est contrariae atque adversatricis. Ex quo duas secundum naturam existere in Salvatore voluntates [Col. 0572B] manifeste colligitur. Si enim contrariam non habuit, naturalem habuit tanquam homo. Quod enim non est contrarium, naturale profecto est. Et nemo contradicet. Nihil quippe in natura vel in his quae sunt secundum naturam, est omnino contrarium. Timor ergo est opinari, quod in ejus proprie non est sermonibus scriptum, et moliri adversarios propriae opinionis tanquam non bonae ad velamentum illius viri litteras faciendum, secundum utrumque has praeter illius intentionem falso referentes. Advocatum quippe habet rationis sermonem omnem calumniatoris abigentem incursum.

Et ego quidem sic se illius habere sensum existimo, ab omni suspicione purgatum. Certiorem autem mihi hunc sanctissimus fecit presbyter, dominus [Col. 0572C] videlicet Anastasius abbas a seniori Roma reversus, vir scilicet imcomparabilis, virtuteque divina et prudentia venustatus: qui asserens, quod multum sermonem moverit ad sacratissimos magnae illius Ecclesiae viros, propter epistolam quae ab eo fuerat ad Sergium scripta, percontans cujus rei gratia, vel qualiter in ea inserta fuerit una voluntas, et invenit haesitantes in hoc, et rationem reddentes; insuper et eum, qui hanc per jussionem ejus Latinis tractaverit dictionibus, dominum videlicet abbatem Joannem sanctissimum symponum [a 1Kb] affirmantem, quod nullomodo mentionem in ea per numerum fecit unius omnimodis voluntatis: licet hoc nunc sit fictum ab his qui hanc in Graecam vocem interpretati sunt. Verum nec quamlibet exinanitionem vel abolitionem [Col. 0572D] naturalis secundum humanitatem Salvatoris voluntatis, sed ejus quae nostra est, et reproba facta, perfectam dejectionem et interemptionem. Juxta quod et in invicem eorum quae unius generis sunt efficitur bellum. Ostendere volens, ab omni esse peccato mundam assumptam carnem, secundum sacratissimorum eloquiorum et paternarum doctrinarum traditionem. Et apparet qualiter hujusmodi sermones concinentes sint cum his quae modo sunt ab exiguitate mea recitata, et veluti astipulatores factae pro Honorio defensionis.

Ego, cum haec ille ratiocinando respondisset, miratus sum oppido cognoscens subtilitatem ipsorum, [Col. 0574A] et obstupui quodammodo super astutia eorum qui pro uno frustra omnia gerere imple audent et volunt, sicut eis ab olim moris et nunc est, furtivis et falsis narrationibus, eos qui contra se magnanimiter agonizant, taliter, quin et absque omni ratione ad se ipsos attrahere, et sensum fraudare, qui se nullatenus sequitur. Necessario ergo et hoc cum didicissem, significavi tibi domino, honorabilis Pater, quatenus per omnia munitus, habeas qualiter insequaris adversariorum phalanges: verboque indefesse jaciens, et fide potenter superans, gloriamque hinc Unigeniti in praeconium habens, et diadema hujus communionem per gratiam et unitatem.





[Col. 0573]
DIFFLORATIO EX EPISTOLA EJUSDEM S. MAXIMI AD PETRUM ILLUSTREM. Ubi Pyrrhi et sancti Sophronii Hierosolymitani episcopi, atque papae Honorii mentionem facit, ita post aliqua prosecutus.

[Col. 0573B] Vestris laudabilibus syllabis [a 9Kb] dignatus es significare indigno servo tuo propter abbatem Pyrrhum. Et post pauca: Et futurum profecto esset, ut hac forte pro causa ad redargutionem illius et omnium, qui secundum illum impiam novitatem sectantur indifferenter, ad divinitus conservanda tua et famosissima vestigia properarem. Quatenus scirent omnes, qui secundum vos pietatis sunt amatores, illorum una cum omni prorsus inscitia, impietatis quoque superfluam abundantiam. Sed timui ne putarer extra sacra quidquam agere jura, praeter voluntatem hoc faciens sanctissimae sedis apostolicorum virorum, qui universam plenitudinem catholicae Ecclesiae bene ducunt, et ordinate secundum divinam legem deducunt. Quoniam hac divina videlicet lege consistunt [Col. 0573C] coelestia et terrestria, et oportet ab ea nequaquam exorbitare, sed quae sunt divina secundum Deum agere illos, qui sancte secundum vos vivere proposuerint: quatenus et Deum gestorum habeant curatorem, et sine successu receptionem. Quoniam, famosissime domine, pejor his est, quod et antea intimavi, etiam ab antiquis haereticis nova fides et expositio. Hanc enim multis quibus perduravit annis in episcopatu ad manifestationem reprobae mentis suae (nam Deus et ad nequitiae propalationem saepe novit longanimiter sustinere: non ut hanc ampliorem per inducias reddat, sed ut hanc ampliorem factam justius puniat) decessor quidem ejus impie in utero aluit, iste vero magis impie genuit. Et rursus posteriores horum in contemptum excolunt [Col. 0573D] divinitatis. Et paulo post: Et quod adhuc deterior illis est mos, et veluti speciale omnium perversorum haereticorum indicium, quia et suae ipsius impietatis obnoxios, describunt innoxios. Sophronium quippe, [Col. 0574B] qui prudenter divina perdocuit et praedicavit Ecclesiae catholicae dogmata, se in errorem movisse hac illacque susurrant. Et post pauxillum: Divinus enim Sophronius, ut ipsi testamiui, laudabilissimi, in Afrorum regione mecum et cum omnibus peregrinis monachis moras agebat, cum ipsi perversitates illas fabricarent adversus omnes. Et post pusilla: Et erat quidem domus omnium per divinam concordiam et unanimitatem in unum Dei favente gratia in universitate, quae sub sole consistit, pacifica et tranquilla fide munitis Ecclesiis. Hi vero, qui horum invidebant consonantiae, ac in Christum Deum confessioni, veluti quamdam caliginosam nubem, et stridentem vel gravem fluctum maris ac barbarorum, nemine hos movente, quam solo daemone turbationis amico, [Col. 0574C] qui genus humanum ad simultatem concitavit, repente contra veram Christianorum fidem novam excogitaverunt ecthesim. Deinde sententias pro ea, et compositiones injustas. Dein actiones monumentorum. Deinde synodos latrocinales, et concursus episcoporum non voto convenientium, sed violentia contractorum, non exhortatione properantium, sed ex fuga barbarorum peregre proficiscentium. Dein jussiones et minas huc atque illuc adversus pios transmissas. Nam eum qui tunc imperabat, sophistice muneribus in servitutem redigentes. Et post pauca: Ex proprio nomine viro ecthesim producere persuaserunt. Paulo post: Fit autem horum inimicus pariter et defensor, an potius asserendum fautor et accusator horum publicans argumentum: et [Col. 0574D] innotescens quod ipse nequaquam ex se fuerit motus, sed ab illis coactus, impiissimam fecerit ecthesim in scriptis pro se ipso haec dicens, et rationem reddens Joanni sanctae memoriae quondam papae senioris [Col. 0575A] Romae. Et post pauxillum: Convincunt autem seipsos, quod isti valde manifeste fortissimi hanc fecerint, et nullatenus ille. Neque enim quodlibet super hoc habuit studium, utpote ad alia circumlatus. Post brevia: De quibus omnibus miseri nec sensus apostolicae facti sunt sedis, et quod est risu, imo ut magis proprie dicamus, lamento dignissimum, utpote illorum demonstrativum audaciae, nec adversus ipsam apostolicam sedem mentiri temere pigritati sunt: sed quasi illius effecti consilii, et veluti quodam ab ea recepto decreto, in suis contextis pro impia ecthesi actionibus secum magnum Honorium acceperunt, suae praesumptionis attestationem ad alios facientes viri in causa pietatis maximam eminentiam. Quis itaque, o famosissime et [Col. 0575B] qualis Sophronius haec et tam atrociter et per tantum temporis facere his falsiloquis persuasit? quae hos non rogavit Ecclesia? quis pius et orthodoxus non supplicavit antistes, cessare illos a propria haeresi clamando et obtestando? Siquidem ultima sua exspirabat sacer Arcadius, et spiritum Deo tradebat, sed nec usque ad horam illam eos rogare cessavit. Et post pauca: Quid autem et divinus Honorius, quid vero et post illum Severinus senex? quid denique et is, qui post hunc exstitit, sacer Joannes? Porro is qui nunc praesidet beatissimus papa omisit quidquam supplicationi conveniens? Nonne Oriens totus et Occidens lacrymas, lamenta, obsecrationes, deprecationes ex aequo, tam Deo per orationes quam his per epistolas, afferebant? Sed Deus quidem horum [Col. 0575C] profecto beatorum virorum finem admisit, et pro ea vicissitudine in saecula conservavit. Illi autem Domini contemnentes inducias, ad conversionem hos benigne cohortantes, et horum egregiorum facta per tot tempora supplicatione torpentes, suae nequaquam passi sunt coelestem fidem praeferre. Post aliqua: Divinus ergo magnusque Sophronius tunc Alexandriam veniens, mox ex prima lectione (dederat enim etiam ipsi Cyrus ad retractandum illa novem impietatis capitula) lugubre quiddam et ingens vociferatus, fontes emittebat lacrymarum, illum fervide obsecrans, supplicans, expostulans, in pavimento ipsius vestigiis provolutus, quo nihil horum super ambonem contra catholicam Dei Ecclesiam praedicaret, quippe cum haec liquido impii essent [Col. 0575D] Apollinarii dogmata. Et paulo post: Taliter viri, o mihi prae omnibus reverendum caput, divina Deo perosis insultationibus, et invicem scenicis quodammodo illusionibus lacerabant, et sacratissimum Sophronium tam miserabiliter lamentatum, utpote contritionem more cujusdam secundi Hieremiae catholicae deflentem Ecclesiae, tantumque divinorum lapsum bene valde et compatientissime dogmatum deplorantem, nullatenus consolati sunt. Et post nonnulla: Si enim Romana sedes non solum reprobum Pyrrhum, sed et male sentientem et male credentem non nescit, perspicuum profecto est, quia omnis qui [Col. 0576A] eos, qui Pyrrhum reprobaverunt, anathematizat, sedem Romanam, id est catholicam Ecclesiam anathematizat: omitto enim dicere, quia utique et seipsum, qui talis est, si duntaxat sedi Romanae communicat, catholicaeque Dei Ecclesiae. Obsecro igitur, benedicte domine mi, praecipere omnibus, ne Pyrrhum sanctissimum vel almificum nominent. Neque enim tale quid sacra regula eum vocari permittit. A cuncta enim cecidit sanctitate, qui nimirum ab Ecclesia catholica sponte prosiliit. Non enim fas est illum ex quacunque laude cognominari, qui jam olim damnatus est, et abjectus ab apostolica sede Romanae urbis, ob externae sensum opinionis, donec ab ea recipiatur conversus ad ipsam, imo ad Dominum Deum nostrum per piam confessionem et orthodoxam fidem, [Col. 0576B] qua sanctificationem recipiat, sanctumque vocabulum. Itaque si vult haereticus neque esse, neque audiri, non isti aut illi satisfaciat, superfluum quippe hoc et irrationabile est; quia sicut uno contra eum scandalizato omnes scandalizati sunt, ita quoque uno satisfacto, omnes proculdubio satisfiunt. Festinet pro omnibus sedi Romanae satisfacere. Hac enim satisfacta, communiter ubique omnes pium hunc et orthodoxum praedicabunt. Nam frustra solummodo loquitur, qui mihi similes suadendos ac subripiendos putat, et non satisfacit et implorat sanctissimae Romanorum Ecclesiae beatissimum papam, id est apostolicam sedem, quae ab ipso incarnato Dei Verbo, sed et omnibus sanctis synodis, secundum sacros canones et terminos, universarum, quae in toto [Col. 0576C] terrarum orbe sunt, sanctarum Dei Ecclesiarum in omnibus et per omnia percepit et habet imperium, auctoritatem et potestatem ligandi atque solvendi. Cum hoc enim ligat et solvit etiam in coelo Verbum, quod coelestibus virtutibus principatur. Si enim alios quidem satisfaciendos ducit, et beatissimum Romanum papam nequaquam implorat, simile quiddam agit ei, qui forte homicidii vel alterius cujusdam criminis redarguitur, et insontem se non ei, qui secundum leges judicandi jura sortitus est, exhibere festinat: sed tantum inutiliter et sine lucro aliis, et privatis hominibus munditiam monstrare sui satagit actus, qui nullam habeant se solvendi a crimine potestatem. Quapropter, benedicte mi domine, adhuc magis extende praeceptionem, quae bene vobis, et [Col. 0576D] secundum placitum Dei visa fuisse dignoscitur, quo nemini licentiam habeat iste quidquam loqui et obloqui dogmatis causa. Sed liquido discite voluntatem hujus abundantius investigantes, si velit annuere penitus veritati: et si hoc agere studuerit, et ad id secundum rationem accelerat, hortamini eum suggestionem convenienter facere ad beatissimum papam Romanum: quatenus sic per illius divinam praeceptionem, regulariter quae circa ipsum sunt et decentissime moderetur ad gloriam Dei et vestrae laudem sublimitatis.




[Col. 0577]
EXCERPTUM EX EPISTOLA S. MAXIMI DE PROCESSIONE SPIRITUS SANCTI Scripta ad Marinum presbyterum Cyprium.

[Col. 0577A] Non in tot hujus sanctissimi papae synodica, quot scripsistis, capitulis Constantinopolitani reprehenderunt, sed in duobus tantum. Quorum alterum est de divinitatis ratione, quia dixit, aiunt, procedere etiam ex Filio Spiritum sanctum. Alterum vero de divina incarnatione, quoniam scripsit, inquiunt, absque originali et actuali peccato Dominum esse. Et in priore quidem consonantia protulerunt testimonia Latinorum Patrum, necnon et Cyrilli Alexandrini de sacro ipsius opere quod in sanctum evangelistam fecit Joannem, ex quibus non causam Spiritus sancti Filium se facere monstraverunt. Unam enim norunt causam Filii ac Spiritus esse Patrem: alterius quidem secundum generationem, alterius vero secundum emissionem: sed ut hunc per eum prodire insinuarent, [Col. 0577B] et hanc substantiae communionem et indissimilitudinem demonstrarent. In posteriori autem non est opus omnino defensione. Quae enim in hoc sit [Col. 0578A] altercatio, quamvis ita calumniatoribus ob suam perversitatem videatur? Verum prosecuti sunt, dicentes, quod nec in mente habuerit peccatum, secundum quod primus vitiatus fuisse apparet Adam, nec actionem mali et operationem. Ergo isti quidem haec, de quibus non rationabiliter impetiti sunt: illi autem, de quibus et valde juste, nullam nunc usque fecerunt apologiam, quia nec abjectionem eorum, quae ab eis introducta sunt. Porro, secundum jussionem vestram, rogavi Romanos interpretari propria dicta, causa furtivas adversantium subreptiones effugiendi. Verumtamen more obtinente ita faciendi atque mittendi, nescio utrum consentiant. Alias autem nec valent in aliena dictione ac voce sensum suum, sicut in propria vel alumna, subtili exprimere [Col. 0578B] diligentia, vel etiam quemadmodum nos in nostra nostrum.




[Col. 0577]
SANCTISSIMI THEODORI PAPAE SYNODICA AD PAULUM PATRIARCHAM CONSTANTINOPOLITANUM. (C)

[Col. 0577C] Synodicas fraternitatis vestrae litteras, datas per Georgium presbyterum et Petrum diaconum nos suscepisse significamus, quarum percurrentes textum, invenimus eam inter spem et metum, quemadmodum inter fidum gemini littoris portum, confidentem pariter et fluctuantem, et non frustra. Nam sacerdotium grave onus est, quod scilicet aliorum vitae cura fatigat, juxta quod scriptum est: Quis infirmatur, et ego non infirmor? quis scandalizatur, et ego non uror (II Cor. XI, 29)? Et quanto metu sacerdotalis mens concutitur, ne forte per silentium vel immoderatum eloquium maculetur, tanto spe et maxima propriae fortitudinis penna ad altitudinem sublevatur, quando de subjectorum profectu gratulatur. Scriptum est enim: Ubi plurimae segetes, ibi [Col. 0577D] manifesta fortitudo boum (Prov. XIV, 4). Hinc e contra metus reverberat. Scriptum namque est: Fili mi, si spoponderis pro amico tuo, defixisti apud extraneum manum tuam. Illaqueatus es verbis oris tui, et captus propriis sermonibus. Fac ergo quod dico, fili mi, et temetipsum libera, quia incidisti in manum proximi tui. Discurre, festina, suscita amicum tuum: ne dederis somnum oculis tuis, nec dormitent [Col. 0578C] palpebrae tuae. Eruere quasi damula de manu, et quasi avis de insidiis aucupis (Prov. VI, 1-5). Audivimus, dilectissime frater, per timorem periculum nostrum, audiamus per spem repromissum consolationum solatium. Ego sum, inquit Deus, pars haereditatis tuae (Num. XVIII, 20). Et iterum: Sacerdotes tui induant justitiam (Psal. CXXXI, 9). Timor autem concutit, cum alias dicitur: Cui multum creditur, multum ab eo exigetur (Luc. XII, 48). Et iterum: Potentes potenter tormenta patientur (Sap. VI, 7). Et rursus spes nos refovet, ubi ait: Labia sacerdotis custodient scientiam, et legem exquirent ex ore ejus, quoniam angelus Domini exercituum est (Mal. II, 7). Inter tot ergo procellas atque tranquillos fluctus aestuare profundum, quid aliud est nisi in [Col. 0578D] portu asperrimi littoris navim mentis nostrae tempestatibus concuti? Sed quia majorem fiduciam ex longanimitate Dei Evangeliorum habere cognoscimur, spe gaudentes hujusmodi aestum nullo modo formidamus. Nos ergo quid, nisi dispensatores unius pastoris sumus? Ipso enim pascente pascimus, et regente regimus, quoniam omnes sub eodem pastore cum ovibus ipsius oves pascuae sumus. Neque enim [Col. 0579A] nostris viribus, sed Dei gratiae deputamus quod sumus. Tantum restat, ut cum divino auxilio petendo, quaerendo, pulsando, fide et opere donum gratiae irreprehensibiliter exhibere possimus, quo, conculcatis vitiis, virtutum repromissa praemia percipere mereamur. Superbia, quae est initium omnis peccati, longe a sacerdotum mentibus fiat. Avaritia rursus, quae est idolorum servitus, atque omnium malorum radix, abscissa, et a turbine pulveris sui procul amota destruatur, quae excaecat etiam oculos sapientum. Dilectionem igitur omnium virtutum matrem, sine qua nihil perficitur, et in qua omnes virtutes pacis completae vinculo indissolubiliter continentur, fide recta et spe certa studio indesinenti teneamus. Et quoniam fide hominum corda purgantur, lecti [Col. 0579B] apices dilectionis vestrae limpida fidei fluenta vos de fontibus Salvatoris hausisse, et sicut praedicamus praedicare, et quemadmodum credimus credere, et sicuti docemus indiminute docere manifestarunt. His ergo ita se habentibus, cum ea quae a Pyrrho adversus apostolicam fidem nostram ad subversionem synodalium decretorum prolata sunt, tam per dogma sedis apostolicae, quod expositum est a praedecessore nostro, quam per jussionem filii nostri mansuetissimi principis destructa sint: quamobrem fraternitas tua a publicis locis chartam, quae suspensa pridemque cassata fuerat, non abstulit? quae scilicet scandalum sanctis Dei Ecclesiis non modicum intulit: Corde enim creditur ad justitiam; ore autem confessio fit in salutem (Rom. X, 10). Si dejiciendum ergo ejusdem [Col. 0579C] Pyrrhi conamen fraternitas vestra ducit, qua pro causa praedictam chartam de pariete non deposuit? Nemo quippe quod abominatur colit. Si autem, quod absit, hujusmodi scriptum amplectitur, cujus rei gratia nobis hoc per propria synodica sua minime patefecit? Neutrum enim sine horum alterius dejectione indemniter stare potest. Nam si recta fides, quae tot conciliis roborata est, ab Heraclio et Pyrrho cum quadam additione et emendatione corrigitur: ergo fides a Patribus subtiliter examinata commoveri cognoscitur, et mortui vacua spe beatitudinis deciderunt: quod avertat Deus a fidelium cordibus. Hi enim qui defuncti sunt minime perierunt: Pretiosa namque in conspectu Domini mors sanctorum ejus (Psal. CXV, 15). Et qui vivunt in hac [Col. 0579D] fide, mundi effecti sunt: Patrumque dogma signata fide verum et pium firmiter est posteris traditum. Restat igitur, quod contra fidem promulgatum est irritum fiat, et cum auctore proprio destruatur. Porro mirati sumus quia episcopi, qui fraternitatem tuam consecraverunt, sanctissimum illum in litteris suis dixerunt. Sed et quia propter vulgarem turbationem et odium, Ecclesiae hunc Constantinopolitanae abrenuntiasse significaverunt: propter quod etiam in ambiguitate positi, quae a fraternitate vestra scripta sunt judicaveramus ad modicum quid differre, donec jam dictus Pyrrhus ab episcopatu Ecclesiae Constantinopolitanae pelleretur. Nam turbatio et odium populi episcopatus gradum nescit auferre. [Col. 0580A] Canonica enim vindicta super eo debuerat provenire, quo fraternitatis tuae consecratio irreprehensibilis et firma consistat. Scriptum est enim: Si vir ejus mortuus fuerit, soluta est a lege viri. Si autem vir ejus vivit, adultera vocabitur si fuerit cum alio viro (Rom. VII, 2, 3). Erunt enim duo in carne una. Mysterium autem hoc magnum est, ait Apostolus, ego autem dico in Christo et Ecclesia (Ephes. V, 31, 32). Etenim licet indigni simus, locum tamen ejus in Ecclesiis adimplemus. Vivente itaque praedicto Pyrrho, et nondum natura vel culpa exstincto, ne forte fieret schisma oportuerat praecaveri. Ut ergo fraternitatis vestrae sacerdotalis robustior ordo permaneat, oportet debitum adversus eum colligi episcoporum ex propinquioribus locis conventum. Praecipimus [Col. 0580B] enim super hoc etiam charissimis filiis nostris Serico archidiacono, et Martino diacono et apocrisiario, quibus et locum nostrum ad hujus rei deliberationem credimus, quatenus cum fraternitate vestra praedicti Pyrrhi culpa regulariter exquiratur. Non enim praesentia ejus necessaria est, ubi excessus ejus, et scripta veritati repugnantia praesto sunt, ut cum de his dijudicatur, modis omnibus condemnetur. Primo quidem, quoniam Heraclium, qui anathematizavit inviolabilem orthodoxorum Patrum fidem, diversis laudibus extulit, et sophisticam jussionem ipsius, in qua quasi symbolum fidei composuit, subscribendo firmavit, furtivisque subreptionibus quosdam sacerdotes apud se singulatim praedictam chartam roborare coegit, et in publicis locis suspendere [Col. 0580C] ad destructionem Chalcedonensis concili audaci transgressione praesumpsit. Unde non modicum dissensionis scandalum Ecclesiis Dei disseminavit, et obtestatione conventus a decessore nostro corrigi parvipendit. His igitur et aliis in synodo fraternitatis vestrae requisitis, canonicae hunc exsecutioni submittite, ut sacerdotali ordine et episcopali legislatione, ac regulariter eo sacerdotio denudato, non solum fides illibata permaneat, sed et fraternitatis vestrae gradus episcopalis firmior conservetur. At vero, si diligenter fraternitas vestra, dum consiliatur, perspexerit fautores jam dicti Pyrrhi circumstrepere, et senseritis crebro, insolenter praesenti negotio quod diffiniendum est impedimentum per dilationem afferre, ut proprium compleant quandoque [Col. 0580D] consilium, vobis contradicentes, nisi juxta votum suum quidquam proveniat; et si ob hoc fraternitatem vestram obnoxiam facere, vel etiam schisma de eadem persona tentaverint: possibile est ut abscidatur etiam in hujusmodi capitulo talis versutiarum ipsorum intentio, et obtineatur jussio a domino nostro et filio Christianissimi principis, quoniam de hoc enixius eum per litteras nostras poposcimus, ut scilicet saepe dictum Pyrrhum ad hanc Romanam urbem jubeat mitti, quatenus conventu synodico a nobis effecto, pro sua temeritate judicetur. Sic enim et fraternitatis vestrae episcopalis dignitas omni futuro contrariorum schismate firmior apparere valebit, et scandalum novitatis ab orthodoxa [Col. 0581A] fide pulsum necabitur, atque Dei Ecclesia continuae paci donabitur. Deleri namque ab Ecclesia scandala debent, et exstirpari. Multa enim possunt oriri dissensionis zizania contra promotionem fraternitatis tuae, nisi canonica falce, ne proficiant, radicitus rescindantur. Siquidem cum patitur unum membrum, compatiuntur reliqua corporis membra (I Cor. XII). Absit ergo ut schismata et dissensiones proveniant, secundum quod et mansuetissimum dominum et filium nostrum principem per litteras nostras petivimus, quod ab episcopatu fraternitatis vestrae omnia quae nuper exorta sunt scandala recidantur, et nos quidem veluti fraterna viscera condolentibus providentiae nostrae medelam afferentes appareamus. Verumtamen praedictam [Col. 0581B] chartam, quae contra orthodoxam fidem et Chalcedonense concilium sophistice probatur exposita, cunctis viribus irritam esse deliberamus, et vinculo anathematis refutatam, atque ut a nobis et ab omnibus orthodoxis episcopis abominatam respuimus. Sufficit namque nobis fides quam sancti apostoli praedicaverunt, concilia firmaverunt, et sancti Patres [Col. 0582A] consignaverunt, per quam renati et docti facti sumus, quamque docemus, nullum augmentum in symbolo fidei, quod a synodis est firmatum, recipientes. Anathema his qui addunt; anathema qui demunt sancto mathemati, id est symbolo, quod in concilio Nicaeno diffinitum, Constantinopolique firmatum, et in Ephesino primo atque Chalcedone, a sanctis ot orthodoxis Patribus, qui in catholica fide floruerunt, gratia sancti est Spiritus stabilitum. Haec et his similia concordi sensu fraternitas vestra praedicando nobiscum, ore et opere confiteatur. Similiter autem anathematizantes omnes haereses et auctores earum, ut id ipsum dicamus omnes, sicut scriptum est, et schismata nullo modo germinent in Ecclesiis Dei, quae spirituali jam et bis acuto sententiae [Col. 0582B] gladio sunt rescisa. Porro praesentem litterarum latorem fraternitati vestrae in omnibus commendamus, quoniam et mores ejus exigunt ut eum vobis nos commendare debeamus: quia manifeste vestram nobis praesentiam exhibere venerabilitas ejus atque perfectio morum dignoscitur.




[Col. 0581]
EXEMPLAR PROPOSITIONIS transmissae Constantinopolim a Theodoro sanctissimo papa Romano.

[Col. 0581C] Dominus ac Salvator noster in Evangeliis apostolis suis ita dixit: Quicunque solverit unum de mandatis istis minimis, et docuerit sic homines, minimus vocabitur in regno coelorum (Matth. V, 19). Sed et alia Scriptura dicit: Ne transferas terminos aeternos, quos posuerunt patres tui (Prov. XXII, 28). His ergo sic se habentibus, ad notitiam fraternitatis vestrae deducimus quia Pyrrhus, qui quondam Ecclesiae Constantinopoleos episcopatum subripuit, et instar lupi sub praetextu pastoris latitabat, contra orthodoxam fidem cornu bellico erecto, quaedam novitatis figmenta composuit, et chartis a se dictatis, quosdam furtivis ac subreptitiis modis subscribere compulit sacerdotes: versute gerens, ut haereticum praesumptionis suae dogma subreptis aliorum subscriptionibus [Col. 0581D] stabiliret, et veluti novum mathema contra colendum, nobisque traditum a sanctis Patribus symbolum componere conaretur. Et quoniam in Chalcedonensi consilio anathema positum est his [Col. 0582C] qui addiderint vel dempserint quid in fide, quae a tot Patribus est roborata: hujus rei gratia dilectionem vestram praemunire consideravimus, ut his quae a praedicto Pyrrho adversus apostolicam fidem praesumpta sunt reprobatis, eamdem fidem sicut et fisi sumus retineatis, quam ex ipso lacte uberum sanctae Ecclesiae simul suxistis, universa temerariae novitatis deliramenta destruentes. Nos enim tam per alias litteras, quam per decretum praesentis propositionis, omnia quae contra orthodoxam et apostolicam fidem nostram ab ejusdem Pyrrhi nova et temeraria vanitate introducta sunt abominantes, simulque cum charta, quae proposita, et in publicis locis ab eo suspensa est, anathematizantes, volumus omnes illa sapere, id est tenere, quae sancti apostoli [Col. 0582D] tradiderunt, et Patres qui in orthodoxa fide floruerunt, posteris tradita per sancta quinque concilia firmaverunt.




[Col. 0581]
THEODORI SANCTISSIMI PAPAE Ad episcopos qui consecraverunt Paulum patriarcham Constantinopolitanum propter Pyrrhum ex patriarcha.

[Col. 0581D] Litteras fraternitatis vestrae, per quas nobis de promotione Pauli fratris et coepiscopi nostri significastis, [Col. 0582D] suscepimus: et gavisi quidem super hujus sumus ordinatione. Sed futura moestitia huic videlicet [Col. 0583A] successura, propter zizania, quae nascitura fore sperantur, animum nostrum valde concussit, nisi diligentissima manu et cautissima cura priusquam crescant et Dominicam messem suffocent exstirpentur. Debuerat igitur Pyrrhus, qui sanctis Dei Ecclesiis scandalum seminavit, canonicae prius animadversioni submitti, et tum praelatus frater noster Paulus sacrari: ne forte tempore aliquo de ejectione sua quampiam se putet querimoniam objecturum, quod odium sustinuerit populare, et vi pulsus libellum dederit, et suam Ecclesiam refutaverit, sicut nobis fraternitas vestra per litteras suas significavit. Facile quippe mutantur homines, et quidem aliquando ex odio ad dilectionem assurgunt, aliquando vero a dilectione in odium dilabuntur. Qua ergo pro [Col. 0583B] causa, quae dissimulari futura sunt provido non contemplantur obtutu; ne forte proveniens scandalum variis simultatibus Ecclesiam Dei discindat. Sunt capitula, quibus praedictus Pyrrhus canonice potest ab omni sacerdotali ordine pelli. Primum quidem quia Heraclium, qui anathematizavit catholicam fidem et Patres orthodoxe sentientes, in litteris suis laudibus extulit, et per subreptionem, per quosdam sacerdotes qui subscripserant, sophisticam quoque chartam adversus apostolicam fidem confirmare praesumpsit, et in publicis locis suspendere festinavit, quasi novam fidem et symbolum suscitans contra sanctam Chalcedonensem synodum; poenam minime veritus aeterni judicii; et anathema quod positum est in eadem Chalcedonensium synodo; quo [Col. 0583C] nemo unquam sancto mathemati, id est colendo symbolo, quidquam addere vel minuere audere pertentet. Praedictus autem Pyrrhus nec protestatione conventus a pravitate sua recedere passus est. Ideo ergo jam memoratam chartam abominantes, et omnia quae crebro dictus Pyrrhus contra fidem molitus est anathematizantes, quin etiam nunc iterum atque iterum anathematizamus: illa tantum [Col. 0584A] amplectentes quae sancti nobis Patres in synodis tradiderunt; nihil fidei addentes, nec auferentes. Et idcirco quae in personam praedicti Pyrrhi diffinierimus, in litteris quas ad jam memoratum fratrem et coepiscopum nostrum misimus, agnoscetis. Ut igitur scandalum minime futuro tempore generetur, secundum praefixum modum diligenter sacra providentia exstinguere curet. Et res quidem ipsa nos magis ad tribulationem provocavit, et nascitura zizania conjecturis probabilius informavit, quoniam per litteras vestras praedictum Pyrrhum sanctissimum nominastis. Si enim alia taceamus, et nihil omnino peccavit aut in religionem, aut in doctrinam fidei, et nec una culpa eum damnavit; quamobrem de propria est dejectus Ecclesia? Sed fortasse quis [Col. 0584B] dixerit, generale hoc odium fecit. Sed vulgaris tumultus jus sacerdotii auferre non potest, nec odium sacro quemquam ordine denudare. Manifestae quippe sunt canonicae causae, quae jura sacerdotii recidere possunt. Nisi enim naturae causa praesul exstinguatur, Ecclesiam ejus alius non potest irreprehensibiliter apprehendere. Et haec quidem non contradicentes ordinationi praedicti fratris nostri Pauli scribimus, sed vulnus latens et absconsum medente manu adaperimus, ne in vitalia viscera serpere possit, omnem immunditiam fetidae putredinis medicinaliter exhaurientes, et quae possunt fieri diligentia providae incisionis penetrantes, non ut haec fiant optantes. Nam saepedictum fratrem nostrum in visceribus mentis nostrae complectimur et fovemus: [Col. 0584C] sed ne schismata fiant, fraterna providentia et affectione dilectionis terremur; quatenus episcopatus ejus manus impositio nullomodo maculetur. Denique interemptis et suffocatis schismatibus, et fides quoque orthodoxa, quae tot spiritualibus paradisi florum odoribus, per agricolas Christi Dei nostri, sanctos videlicet apostolos, eluxit, nullatenus aliquibus zizaniorum spinis poterit sauciari.




[Col. 0583]
COMMEMORATIO QUID LEGATI ROMANI CONSTANTINOPOLI GESSERINT. Ex epistola sancti Maximi scripta ad abbatem Thalassium

[Col. 0583D] In his et hujusmodi esse te, Pater, sciens, et sola quae illius sunt prae omnibus in generatione nostra omni studio procurare cognoscens: oportere ratus sum virtutem innotescere tibi eorum, quae modo ab Urbe mihi felicissima scripta sunt a quibusdam reverendis viris, et tecum ex toto corde diligentibus Deum, causa dogmatum catholicae sanctae et apostolicae ipsius Ecclesiae. Significaverunt, enim quod multa hujus rei gratia et prolixa quaedam in ea facta sit motio, id est in regia urbe, a sacratis illius ecclesiasticis viris: et prius quidem, sed praecipue per [Col. 0584D] idem tempus, quando illic missos in causa promotionis papae cum delatis decretis apocrisiarios susceperunt. Tunc enim, tunc post plurimos sermones, quos ad eos causa consecrationis moverunt, novissime ad effectum ejus, atque ad ipsius desiderii completionem, protulerunt eis dogmaticam chartam nunc ab eis expositam, asserentes: Non aliter vobis in capitulo, pro quo tantum transigentes navigium huc venistis, favorem praestabimus, nisi prius vos suasuros ei qui sacrandus est profiteamini, huic chartae subscribere et dogmatibus quae in ea continentur [Col. 0585A] exceptis dilationibus consentire. At illi eorum quae praetendebantur sibi virtute comperta, et quod hac pro causa tanto tempore manere viduam Ecclesiarum principem matrem et urbem coegissent, hanc profecto per hujusmodi suum volentes obtinere commentum. Dum scilicet usque ad eam quoque irrationabiliter extendendam fore novitatem propriam putaverint, ut id pro quo studebant assequerentur, tranquille rationem prosecuti sunt, et quasi condescendentes dixerunt: Nos quidem super hoc auctoritatem praebere non possumus; ministerium quippe nobis est creditum, non professionem faciendi praeceptum. Illud autem vobis certum reddimus, quod referamus omnia quae a vobis praetenta sunt, et chartam ipsam ostendamus ei qui consecrandus est, et si [Col. 0585B] judicaverit hanc bene habere, rogabimus annotare huic propriam subscriptionem. Nunc autem ne velitis insperate propterea nobis impedimento fieri, et vim inferre protelando, et nos hic retinendo. Neque enim est qui cuilibet, maximeque in causa fidei, vim possit inferre. In hac enim et nimis infirmus fortis valde consistit, et valde mitis bellator summus invenitur: verboque divino confortans animam, maximis etiam invectionibus magis durus quam dissolutus quodammodo reperitur: quanto magis Romanorum Ecclesiae et clero, quae ab olim huc usque, utpote senior cunctarum quae sub sole sunt Ecclesiarum, omnibus pravest? Hoc certe canonice tam a conciliis et apostolis, quam [Col. 0586A] ab horum summo principatu consecuta, et in sortem adepta, nullis omnino propter pontificatus provectionem scriptis, aut synodicarum editionibus chartarum subjecta, sicut etiam in his omnes ex aequo ei secundum jus sacerdotale subjecti consistunt. Haec itaque cum taliter nihil reveriti, sed cum omni sacra decentique fiducia stabiles illi et firmae revera et immobilis petrae ministri, maximae videlicet et apostolicae quae illic est Ecclesiae, ad regiae urbis clericos disputassent, hos sedasse apparuerunt, et ut humiliter ac modeste sentirent prudenter egerunt, sinceritatem et orthodoxiam propriae fidei ab ipso eis initio cognitam facientes. Illi autem ipsorum admirantes pietatem, hujusmodi factum duxerunt merito recompensandum, et a praetendenda charta cessantes, [Col. 0586B] jussionem in effectum ob episcopatum se suo perducere studio promiserunt. Quam factam accipientes Deo amabiles apocrisiarii, gratulantes remearunt ad propria. Hujus autem chartae, divinitus honorate Pater, exemplar et mihi quoque transmissum est. Exposita vero ab eis fuerat causa facendarum in Christo Deo, id est in substantiis ejus, ex quibus videlicet et in quibus est et creditur, naturalium operationum; et ne de caetero in eo sive una sive duae penitus praedicarentur. Fatebatur autem solummodo confitendum esse, ex uno eodemque Dei Verbo incarnato Deo decibilia et humana processisse, et in unum eumdemque referenda.




[Col. 0585]
Beatissimo ac celeberrimo Martino S. NARNIENSIS ECCLESIAE PRAESULI Anastasius exiguus apostolicae sedis bibliothecarius in Domino salutem. (C)

[Col. 0585C] Quia, cum episcopatus apice praepositura sanctitati tuae, ob meritum summae religionis, beati Martini monasterii penes urbem positi, est a summis pontificibus delegata, hortari me visa est, quatenus, quae apud Graecos reperissem, ex his quae beato papae Martino pro fide ac rectis dogmatibus acciderunt, in latinum converterem stylum: quamvis alius sit Martinus, cujus cerneris coenobio pie praeesse, et alius, cujus affectas ad liquidum accidentia nosse. Ille quippe Turonicus, iste vero Romanus fuit antistes. Parui ergo exhortationibus tuis, pater venerabilis, non tam scientia, quam obedientia. Scio namque, dicente Samuele: Meliorem esse obedientiam quam sacrificium, et auscultare, magis quam offerre holocausta: quoniam quasi peccatum ariolandi est repugnare, [Col. 0585D] et quasi scelus idololatriae nolle acquiescere (I Reg. XV, 22, 23). Igitur malui imperitia quam peccare idololatria. Verum hujus operis media in aliis implicitus ipse non transtuli, sed, ab alio petitu meo interpretata, postmodum in quibusdam correxi. Quia vero, quaedam ex Actis beati Maximi monachi ac discipulorum ejus huic operi connexa et continuata [Col. 0586C] reperi, et ipsa quoque, si vita comes fuerit, transferre, Deo praeduce, minime recusabo, sanctissime ac reverentissime pater. Data indictione 8, tempore domni Joannis VIII papae.


Hujus sane initium operis juxta sensus duntaxat virtutem ita se habet.


Unice Nate, Deus, Verbum Patris omnipotentis,
Qui sola pietate volens homo factus haberis,
Et genus humanum patiens in carne piasti,
Auxiliare tegens, salvos fac, erue semper
Tu famulos ubicunque tuos a crimine peste,
Virginis egregiae precibus genitricis amandae,
Et duodenorum procerum simul atque piorum,
Cunctorum sine fine decus, via, vita tuorum.

[Col. 0586D] Ex his quae a Theodoro Spudeo sanctae Sophiae scripta sunt sanctis Theodoro et Euprepio germanis fratribus, et regis pistorum principibus constitutis in exsilio Chersonis, super his quae inique gesta sunt ab adversariis in sanctum et apostolicum, novum re vera confessorem et martyrem Christi Dei nostri, Martinum papam Romanum, priusquam illuc in exsilium [Col. 0587A] mitteretur, cum vi raperetur propter verbum veritatis de apostolica sede.

THEOD. Postquam reversus est in excubitu cum sudoribus quos novit Deus, potui ei scribere ac innotescere omnia quae de ipso diffamabantur. Cum quibus intuli et alia quaedam, quae implorarent eum, aut nullatenus superaretur a nequam secta impiorum virorum reverens, et tremens ac prae oculis habens naufragium Sergii Cypriorum insulae archiepiscopi.


Rescribit ergo illa.

Martinus Theodoro sincera affectione dilecto fratri.

Quoniam agnovi, ut potui, ea quae in scriptis a [Col. 0587B] vobis significata sunt, in paucis verbis exsequar. Cum exirem ab Ecclesia, quae vocatur Constantiniana, in qua exercitus me cum armis constrinxerat, in praesentia exarchi, ac Theodori cubicularii, seu cleri, clara voce dixerunt: Anathema habeat quisquis dixerit vel crediderit, quia Martinus usque ad unum apicem fidem mutavit, aut mutaturus est: et anathema habeant qui in orthodoxa fide sua usque ad mortem non permanserint. His auditis, Calliopas coepit rationem reddere, aliam fidem praeterquam nos tenemus non esse, neque aliter se credere. Sed hoc, propter eos qui audiebant, non propter fidem, dicebat. Et scire te volo, dilectissime frater, de fide quam significasti, necnon et falsis calumniis quas adversus veritatem proponunt: quia, opitulantibus [Col. 0587C] nobis orationibus vestris ac omnium fidelium Christianorum qui vobiscum sunt, et vivens et moriens salutis nostrae fidem defendam, et quemadmodum beatus Paulus apostolus docet, mihi vivere Christus est, et mori lucrum. De falsis autem accusationibus, quas noviter haeretici faciunt abjicientes veritatem Christi Dei, qualem omnino potuerunt hominibus veritatem loqui, qui Dei veritati resistunt? Tibi igitur reddo rationem, dilectissime frater, per eum qui judicaturus est mundum istum per ignem, qui et reddet unicuique secundum opus suum. Ego aliquando ad Saracenos nec litteras misi, nec quem dicunt tomum qualiter credere debeant, aut pecunias unquam transmisi, exceptis duntaxat quibusdam illuc venientibus servis Dei causa eleemosynae, quibus [Col. 0587D] et modicum quid praebuimus minime ad Saracenos transmissum. Porro, de domina nostra gloriosa semper virgine Maria quae Deum et Dominum nostrum Jesum Christum peperit, quam omnes sancti et catholici Patres Dei genitricem appellant, utpote quae Deum hominem genuit, falsum contra me, imo contra suas ipsorum animas, iniqui viri testificati sunt. Nam quisquis beatam super omnem creaturam et naturam humanam, absque eo qui genitus est ex ea, venerabilem semperque virginem, matrem videlicet Domini nostri non honorat atque adorat, anathema sit, et in praesenti saeculo, et in futuro! Sed homines occasiones quaerentes scandala objiciunt ad scandalizandos multos.

[Col. 0588A] Subscriptio. Deus te incolumem custodiat, amantissime fili.

THEOD. Susceptis his, gratias egi Deo, comperiens fortitudinem propositi sanctissimi viri. Anxiabar autem volens discere qualiter sublatus fuerit a sede sua, et non poteram. Quotquot enim super hoc veram responsionem interrogabam, nemo mihi dabat, sed aliter atque aliter. Unde me necessitas compulit innotescere super hoc, et obsecrare illum, quo ab ipso discerem veritatem.


Scribit ergo ad haec iterum sanctus.

Martinus Theodoro.

Noscere voluit cara vestra dilectio, qualiter de sede sancti Petri apostoli, sicut unus passer solitarius [Col. 0588B] ab aedificio, raptus fuerim. Et miror quia super hoc me inquirere voluisti, cum praedixerit Dominus noster de nequam temporibus istis discipulis suis: Quia in diebus illis erit tribulatio, qualis non fuit ab origine mundi usque nunc. Et nisi quia abbreviati sunt dies illi, non posset sustinere omnis caro. Sed qui perseveraverit usque in finem, hic salvus erit (Matth. XXIV, 21, 22). Hoc in paucis de Antichristo dicitur. Nam et sanctus Paulus secundum datam sibi gratiam Spiritus praenuntiavit dies istos Timotheo discipulo suo, dicens: In novissimis diebus discedent homines a fide, et a veritate auditum avertent, seipsos amantes, vani (II Timoth. III, 1, 2, etc.). Et, crede mihi, desideratissime fili mi, non videndum tempus aliud, nisi manifeste hoc in quo sint initia dolorum, [Col. 0588C] quemadmodum Dominus praedixit adventum Antichristi. Et mihi breviter dicere necessarium visum est, antequam in toto mundo praevaleat judicium, et finem cursus tradam, hoc mihi expedire arbitratus, quo aliis mala mihi praeparantibus exsultem potius quam fleam. Igitur, ut scias qualiter sublatus et ductus sim a Romana urbe, nil falsum audies accidentium. Omnia praescivi, per totum tempus, quae meditabantur, et, sumpto meipso cum omni clero meo, privatim mansi in ecclesia Salvatoris nostri Jesu Christi, quae cognominatur Constantiniana, quae prima in toto mundo constructa et stabilita est a beatae memoriae Constantino imperatore, et est juxta episcopium. Illic enim omnes nos seorsum morabamur a die sabbati, quando Calliopas cum Ravennati exercitu [Col. 0588D] et Theodoro cubiculario introivit civitatem. Misi ergo in obviam ejus quosdam ex clero: quibus susceptis in palatio, aestimavit et me cum eis esse. Cum autem quaesisset, et non invenisset, dixit primis cleri: Quia nos eum voluimus adorare; sed cras. quod est Dominica dies, obvii ei erimus ei salutabimus eum, quia hodie non suffecimus. Porro, Dominico die datis missis in praedicta sancta Dei ecclesia, suspicatus ille turbam multam colligi propter diem nuntiavit hoc: Quia multum fatigati sumus ex itinere, et non possumus occurrere hodie, sed cras omnimodis occurremus, et adorabimus sanctitatem vestram. Ego vero ipse graviter infirmus eram ab Octobrio mense usque ad praedictum tempus, id est usque ad sexto decimo [Col. 0589A] Kalendas Julias. Ergo feria secunda diluculo mittit chartularium suum, et quosdam ex obsequio suo, dicens: Quia arma praeparasti, et armatos habes intus, et multitudinem lapidum collegisti ad repugnandum: et hoc necessarium non est, nec aliquid tale fieri permittas. Cumque praesens audissem haec, necessarium magis non habui, qualiter hos certos redderem, quam mittere illos gyraturos per totum episcopium, et, si arma vel lapidem vidissent, ipsi testimonium perhiberent. Cum autem issent et nihil invenissent, subintuli eis per verba, quod nunquam aliquando aliter, sed semper per complexionem [a 9Kb] et fallacem accusationem incederent adversus nos, cum et in adventu infamis Olympii vani cujusdam hominis cum armis me hunc potuisse repellere [Col. 0589B] faterentur. Ego itaque ante altare ecclesiae lectulum meum habebam in quo jacebam; et nondum transacta media hora; ecce exercitus cum eis veniens in ecclesiam, obumbrati omnes tenentes lanceas et spathas suas, quin et arcus suos paratos una cum scutis suis, et facta sunt illic quae nec dicenda sunt.

Quemadmodum namque, in hiemali tempore vento valide flante folia ex arboribus concussa cadunt, ita percutiebantur armis candelae sanctae ecclesiae, et retunsae excutiebantur in pavimentum, et audiebatur sonitus qui in eadem fiebat ecclesia veluti tonitrus quidam horribilis tam ex pressura armorum quam ex multitudine candelarum ab eis fractarum. Quibus confestim introeuntibus, jussio a Calliopa porrecta est presbyteris et diaconibus, [Col. 0589C] in qua humilitatis meae abjectio [b 8Kb] continebatur, quod irregulariter et sine lege episcopatum subripuissem, et non essem in apostolica sede dignus institui, sed omnimodis in hanc regiam urbem transmitti, subrogato in loco meo episcopo. Quod necdum aliquando factum est, et spero quod nec aliquando fieri habet: quia in absentia pontificis, archidiaconus, et archipresbyter, et primicerius locum praesentant pontificis. Dum ergo haec moventur, quae de fide gesta fuerant jam manifestavi vobis. Quod autem praeparati non fuerimus ad repugnandum, melius judicavi decies mori quam unius cujuscunque sanguinem in terram fundi. Quod quidem et sine periculo hoc gestum est, non paucis, quae non placuerunt Deo, malis effectis. Eadem itaque hora [Col. 0589D] dedi me ipsum ad exhibendum imperatori, et non resistendum. Porro acclamantibus mihi, ut veritatem dicam, quibusdam ex clero ne facerem hoc, nulli eorum accommodavi aurem, ne subito fierent homicidia. Sed dixi illis: Sinite mecum venire ex clero, qui necessarii mihi sunt, episcopos videlicet, presbyteros, et diaconos, et absolute qui mihi videntur. Respondit Calliopas: Quotquot voluerint venire, cum bono veniant. Nos cuiquam [Col. 0590A] necessitatem non facimus. Respondi ego: Clerus in potestate mea est. Exclamantes autem quidam ex sacerdotibus, dicebant: Cum ipso vivimus, et cum ipso morimur. Post haec coepit dicere per se Calliopas, et qui cum ipso erant: Veni nobiscum ad palatium. Nec hoc facere recusavi, sed exivi cum eis in palatium eadem secunda feria. Et tertia feria venit ad me omnis clerus, et multi erant qui se paraverant ad navigandum mecum: qui etiam res suas jam immiserant in ea quae vocabantur levamenta: et alii quoque nonnulli praeparabantur clerici et laici qui festinabant pervenire ad nos. Eadem ergo nocte, quae illucescit in feria quarta, quae erat tertio decimo Kalendas Julias, circa horam quasi sextam noctis, tulerunt me de [Col. 0590B] palatio, retrusis omnibus qui mecum in palatio erant, usque ad res diversas, quae mihi in via et hic erant necessariae; et non nisi cum sex puerulis et uno cauculo eduxerunt nos ex urbe; et, cum immississent nos in unum eorum quae dicebantur levamenta [c 1Kb] , circa horam plus minus quartam diei ad portum pervenimus. In ea sane hora, quae egressi sumus ab urbe Roma, statim ut erant obseratae portae, iterum eas obseraverunt et sic remanserunt, ne exirent a civitate aliqua et venirent ad nos in portu, donec illinc navigassemus. Unde necessitas nobis effecta est, ut omnium eorum res, qui in levamenta missi fuerant, in praedicto portu dimitteremus, et mox eadem die moveremur. Et pervenimus Kalendas Julias Mesenam in qua erat navis, id est carcer [Col. 0590C] meus. Non autem Mesenae tantum, sed et in Calabria, et non tantum in Calabria quae subdita est magnae urbi Romanorum, sed et in plurimis insularum in quibus nos vel tribus mensibus peccata impedierunt, nullam compassionem adeptus sum: excepto duntaxat in insula Naxia, quoniam ibi annum fecimus, merui lavari duobus vel tribus balneis, et apud urbem mansi in hospitio quodam. Et ecce quadraginta et septem dies sunt hodie, ex quo non merui calida nec frigida aqua rigare me, et effluxi et refrigui totus, quoniam ventris fluor et in navi et in terra usque ad praesentem horam requiem mihi omnino non dedit: et in ipsa quoque necessitatis meae hora cum gustaturus sum, totus conquassatus corpore, ea quae necessaria sunt percipere ad confortandam naturam [Col. 0590D] non habeo, quia quod habeo taedet me sumere, cum id habeam penitus in fastidium. Sed credo in virtutem Dei qui omnia conspicit, quia cum de praesenti vita subductus fuero, exquirentur de his omnibus hi qui me persequuntur, ut saltem sic ad poenitentiam ducti ab iniquitate sua convertantur.

Subscriptio. Incolumen te custodiat Deus, fili dulcissime!




[Col. 0591]
COMMEMORATIO eorum quae saeviter et sine Dei respectu acta sunt a veritatis adversariis in sanctum et apostolicum, novum revera confessorem et martyrem, Martinum papam Romae, per epistolam cujusdam Christianissimi, directam his qui sunt in Occidente, seu Romae, et in Africa, orthodoxis Patribus.

[Col. 0591A] Afflictionum moerores et lacrymas, communemque sine cessatione ac moestissimam vocem quae in dolores ex imo cordis prolata est, puto autem quae et profertur Deo ab his qui sunt Romae, adhuc autem et in omni loco dominationis ejus degentibus sanctis famulis Dei et fidelibus populis, ex quo facta est persecutio adversus sanctissimum Patrem nostrum, Deo beatissimum, et fidelem sacerdotum principem et apostolicum universalem papam, ac per hoc adversus catholicam Ecclesiam; puto autem hactenus hunc eumdem moerorem retineri in vobis, et multam sollicitudinem habere vos, scire quomodo peractum est contra eum, quando exsulatus est et persecutione pulsus a Roma navigio usque Byzantium. Haec in mente habens ego humilis et peccator famulus vester, [Col. 0591B] quaedam quidem exterius sollicitudine multa addiscens, plurimorum autem proprie contemplator factus indignus ministerii beatissimi et pretiosi sacerdotis nostri, judicavi litteris reminisci, et nota facere claraque constituere vobis benedictis, atque per vos omnibus fidelibus et zelum habentibus culturae divinae: quatenus cognoscentes cum cordis moestitudine mecum illum propheticum sermonem proferatis: Quis dabit capiti meo aquam, et oculis meis fontem lacrymarum, et plorabo die ac nocte contritiones catholicae Ecclesiae et omnium Christianorum, imo perditionem, propter ea quae acta sunt in beatum et Deo plenum ducem veritatis et praedicatorem. Verumtamen Deo gloria, qui dedit ei virtutem et sufferentiam stabilem in tentationibus quae [Col. 0591C] supervenerunt ei a contrariis virtutibus et viris, in expugnando et viriliter dimicando pro cultu Dei, irrefragabiliter et spe firma usque ad mortem ponens animam suam, utpote imitator ejus qui eum constituit athletam, Dominus ejus, ad informationem pro veritate dimicare. Ea equidem, quae inibi Romae gesta sunt in beatum et adamantinum spiritualem Patrem sacerdotumque principem domnum Martinum, et vos scitis: qualibus periculis luctatus est, videns gladios vibratos et acutos confertos ad invicem, tentos a pluribus militibus paratum habentibus inficere enses et commutare a vita beatum, in circuitu altaris astantibus, et in toto templo catholicae Ecclesiae Romae quae cognominatur Constantiniana, in qua sacerdotio fungens recubabat in foribus et grabato [Col. 0591D] ipse beatus aeger: et quomodo contritus animis, et artubus constrictus, impulsus et expulsus, raptus et extractus ex apostolico throno, in quo Deus eum constituit loco, inspectorem sui apostolum, et praedicatorem [Col. 0592A] orthodoxum veritatis. Sed vere iste non fecit pretiosiorem animam suam se, sed posuit eam usque ad mortem, imitans, sicut dictum est, Dominum suum dicentem: Bonus pastor animam suam ponit pro ovibus suis; quo salvaret ubique errantem et perditam plebem ab insurgentibus nostris temporibus haereticis.

Traditus igitur Romae de catholica Ecclesia sancti Joannis a potentibus hujus saeculi his qui hoc erant ministerio digni ministri, atque custodibus, depositus est ad portum, et conjectus est in lembo, et navigantibus, sicut scitis, euntibusque juxta Avidum [a 8Kb] , in insulam quae vocatur Naxos, non concesserunt beato illi apostolico viro custodes penitus contingere terram, dolentibus prorsus pedibus ejus, cum ipsi per [Col. 0592B] loca conferrent et omnino quiescerent. Hi autem qui per loca erant sacerdotes, et caeteri fideles regionis ipsius, dirigebant munera beato illi causa utilitatis ejus, non parvae multoties quantitatis. Quas quidem directas species et quantitates custodes bestiales continuo coram eo diripiebant, improperiosa et amara plurima congerentes in eum. Eos autem qui munuscula detulissent injuriis et verberibus afficientes dimittebant, dicentes ad eos: Quoniam quicunque diligitis istum, inimici estis reipublicae. Num quidnam hoc solum ei non valebat inferre dolorem incomparabilem super infirmitatem quae enim aegre deprimebat? Exinde igitur praemittentes ab Avido quemdam custodes qui retinebant eum, nuntiaverunt in Byzantio adventum et captionem ejus, proferentes adversus [Col. 0592C] eum plurima mala: haereticum, et rebellem, Deique adversarium proclamantes, et subvertentem universam terram Romanorum. Cumque tandem pervenisset Byzantium beatus ille septimo decimo die Septembrii mensis in portum juxta Euphemiam prope [b 10Kb] Arcadianon, reliquerunt eum a mane ministri usque in horam decimam recubantem in grabato navis, eratque, sicut scriptum est, spectaculum omnibus angelis et hominibus. Accedebant enim varii homines, quos propter ferales mores lupaces dixerim, et subrogati, ut conjicio, talia contra sanctum papam agebant, qualia Christianis dici non oportet. Morantibus nobis in littore, tota die eram incedens dolore plenus et amaritudine eo quod viderem talem sanctum virum ita dejectum; non solum autem, sed et [Col. 0592D] talia eloquia a quibusdam ethnicis prolata contra eum, nihil aliud quaerebam, nisi ut auferretur anima mea a me.

Dehinc circa solis occasum venit quidam scriba, [Col. 0593A] nomine Sagoleva, cum multis excubitoribus: et auferentes de lembo posuerunt in gestatorio, duxeruntque in custodiam excubitorii, quae cognominatur [a 10Kb] Prandearia; et fecit eum inclausum sub multa custodia, praecipiens excubiti custodibus ut nullus penitus sciret civitatis, quia est in eodem excubitu. Fecit ergo sanctus idem apostolicus clausus, et sine participatione penitus sermonis alicujus, nonaginta tres dies. In ipsa vero nonagesima tertia die, quae est dies parasceve, mane tulerunt eum de custodia, constituendum in cella sacellarii jubentes pridie convenire omnem senatum, quod et factum est. Jusserunt autem eum introducendum, et introduxerunt in portatoria sella: erat enim penitus aeger, praecipue autem illis diebus prae navigatione et afflictione [Col. 0593B] custodiae per tot dies effectae. Intendens autem in eum primus, qui praesidebat sacellarius cum reliquis principibus a longe, jussit eum surgere a ferculo, et stare. Aientibus quibusdam ministrorum non valere eum stare, turbatus prae multa ira sacellarius exclamavit, cum eo autem et quidam de custodia, surgere eum et astare censurae subnixum hinc inde: quod et factum est. Sacellarius autem inquit ad eum: Dic miser, quid tibi mali intulit imperator? tulit a te aliquid? oppressit te vi? Ille autem tacebat. Tunc ait ad eum sacellarius imperativa voce: Non respondes? Ecce nunc ingredientur accusatores tui. Et continuo cum sermone introducti sunt plurimi accusatorum contra eum. Omnes autem erant mendacii filii et discipuli eorum qui Dominum nostrum Jesum [Col. 0593C] Christum necaverunt. Contradicebant vero sancto viro, quemadmodum praemoniti fuerant. Erant enim voces eorum praemeditatae et praeparatae. In quibus quidam eorum, paulo ante interrogati ut testimonium perhiberent, tentabant dicere veritatem, sicut mos est: et continuo turbati qui praetendebant certamen hoc, incipiebant validis minis increpare eos, donec suaderent eis proferre quae erant convenientia in mortem beati et justi viri. Contemplatus sanctus papa introeuntes testificari, subridens dixit: Isti sunt testes? sic habet ordo? Erant enim primi ingredientes, nomine quidem milites, lupaces autem et bestiales sententia; et quidam eorum qui erant Olympii, cum quibus erat et Andreas qui fuerat ejus notarius.

[Col. 0593D] Erant autem inter accusatores infelices Imeritus, et Therinus et reliqui numero quasi viginti, primores milites et reliqui accusantes. Jurabant autem ad sancta Evangelia, et sic testificabantur. Primicerius sane omnium accusantium erat Dorotheus patricius Ciliciae, qui jurans dixit, quoniam quinquaginta capita si haberet, non oporteret eum vivere eo quod solus subvertit et perdidit universum Occidentem, et delevit, et revera unius consilii fuit cum Olympio, et inimicus homicida imperatoris et Romanae [b 9Kb] urbanitatis. Videns ergo justus vir introeuntes eos et jurantes sine parcitate testificatores, compassus [Col. 0594A] perditioni animarum eorum, ait ad eos qui praesidebant principes: Obsecro vos per Deum, nolite praeparare eos et jurare, sed absque sacramento dicant quaecunque volunt, vosque facite quaecunque vultis. Et quid opus est etiam jurando perdere illos animas suas? Ingresso equidem uno testium, et dicente quoniam conjurationes fecit cum Olympio, et milites praeparavit ut jurarent; interrogatus Deo pretiosus vir, si haec ita se haberent, respondit: Si vultis audire veritatem, dieo vobis sequentia. Et coepit dicere: Quando factus est Typus, et directus Romam ab imperatore. Et, hoc tantum dicente beato illo, aliud quid non concessum est loqui. Sed continuo ante omnes incipiens cum clamore Troilus inquit: Non inferas nobis hic de fide; de duellio nunc scrutaris, quoniam [Col. 0594B] et Romani, et nos Christiani sumus et orthodoxi. Et respondit idem vir justus: Utinam! Verumtamen invenietis me in illa die tremendi examinis testem etiam in hoc.

Denuo inter accusantes testes, ait ad eum praefectus Troilus: Qualis homo es tu, quoniam cernens et audiens talia contra imperatorem nitentem effodiendum Olympium non prohibuisti eum, sed e contra consensisti ei? Ad quem continuo dixit ipse beatus apostolicus papa: Dic, domine Troile: quando, sicut scitis etiam vos, et nos audivimus, Georgius a magistratibus, qui erat ex monachis, ingressus est huc in urbem a castris, et talia verba locutus est fecitque res tales; ubi eras tu et qui sunt tecum, quoniam non restitistis ei, sed e contra concionatus est vobis, et [Col. 0594C] quos voluit Palatii exsulavit et prohibuit? Iterumque sub Valentino, cum praecepto imperatoris indutus est purpura et consedit ei, quo ieratis vos? Non eratis hic? Cur ergo non prohibuistis eum dicentes: Non attingas res non opportunas tibi? Nonne omnes e contra convenistis ei? Quomodo habebam ego tali viro adversus stare, habenti praecipue brachium universae militiae Italicae? An potius ego illum feci exarchum? Verumtamen, denuo obsecro vos per Dominum, quodcunque vultis et definitis fieri in me, citius explete. Novit enim Deus, maxima mihi dona tribuistis, quacunque me clade jugulaveritis. Percontatus autem quemdam de ministrantibus, Sagolebam videlicet, sacellarius, si sunt foris alii aliqui, qui debeant testificari? respondit scriba: Sunt, domine, plurimi alii. [Col. 0594D] Deficientes autem hi qui praesidebant, sancto et venerabili astante viro in conspectu eorum, et potissimum Spiritu eum sancto firmante, dixerunt sufficere testes. Erat quippe interpres eorum, quae a Sancto dicebantur, verborum, Innocentius consul filius Thomae, qui erat ab Africa: et, cum interpretaretur ea quae a beato viro dicebantur, non ferebat, videns ignita jacula sancti Spiritus a Deo honorabili viro contra eos prolata. Ait ad Innocentium cum furore: Cur nobis interpretaris quae dicit? Noli dicere quae dicit.

Surgens ergo continuo sacellarius cum plurimis [Col. 0595A] qui consederant ei ingressus est nuntiare imperatori quaeque ipse voluit. Eduxerunt autem sanctum apostolicum virum de cella judicii, magis autem ex aula Caiphae, in gestatorio sedili sedentem, et statuerunt eum in medio atrii quod erat ante cellam sacellarii, et imperialis stabuli, quo consueverat omnis populus convenire et exspectare sacellarii ingressum. Circumdederunt eum excubitores, eratque omnibus spectaculum formidabile turbis. Post paululum ergo, jusserunt inferri eum in solarium expositionis, ut esset ibi quatenus prospiceret imperator per cancellos triclinii sui ea quae futura erant fieri. Erat itaque multitudo populorum usque ad hippodromum conferta convenientium illic. Statuerunt ergo reverentissimum virum in medio solarii dispositionis, [Col. 0595B] praesentia totius senatus subnixum hinc et inde. Facta est ergo constipatio subito non minima, et exiens ab imperatore sacellarius apertis januis triclinii in solarium dividere universum populum jussit. Veniensque ad sanctum ac venerabilem virum Martinum apostolicum, dixit ad eum: Vide quomodo Deus te duxit, et tradidit in manus nostras. Tu nitebaris contra imperatorem: quid tibi spei erat? Ecce dereliquisti Deum, et dereliquit te Deus. Et continuo exclamans sacellarius quemdam astantium excubitorum tonsorem, praecepit sine mora auferre psachnion [a 1Kb] summi et apostolici atque praecipui pastoris omnium Christianorum, qui orthodoxam sanctorum Patrum et synodorum confessionem, hoc est fidem confirmavit, et novi erroris exortos auctores, novos [Col. 0595C] videlicet haereticos, cum impiis dogmatibus eorum canonice et synodice anathematizavit. Cum ergo incidisset psachnion beati viri excubitor, et corrigiam campagiorum ejus, statim tradidit eum sacellarius praefecto urbis, dicens: Tolle eum, domine praefecte, et continuo membratim incide illum. Cum his autem omnibus jussit astantibus anathematizare eum, quod et fecerunt. Non responderunt autem hujuscemodi voci viginti virorum animae. Sed omnes quique hoc ipsum videbant, et sciebant quia est Deus in coelo conspector eorum quae fiebant, dimisso vultu cum multa moestitudine recedebant tribulati. Suscipientes ergo cum carnifices exuerunt exterius ejus pallium sacerdotalis stolae, et scindentes alas tunicae quae erat interius a summo usque deorsum circumposuerunt [Col. 0595D] ferrea vincula in sanctam ejus cervicem, et per omne corpus ejus trahentes eum vi, non concesserunt penitus ei alicubi residere et animam refocillare, sed a palatio duxerunt eum publicantes et dehonestantes per medium civitatis ad praetorium, et gladius coram eo.

Erat autem dolor magnus beato illi, et inenarrabilis: oppido enim erat fessus et infirmus, prae tantis incommodis futurus relinquere animam a pressura passionum et tenuitate corporis. Attamen gaudens spe confortabatur in Domino: et, quo magis cum afflictione et vi trahebatur, eo sereno obtutu ductus cum multa constantia animae justus, [Col. 0596A] cum uno solummodo indumento a summo discisso in duas partes, et sine cinctorio sequebatur, adeo ut interiora ejus quodammodo nuda panderentur, et multifaria quidem continuo populorum, conspectis quae fiebant, gemebant, ut veritatem dicam, et lacrymabantur. Pauci autem ministrorum satanae gaudebant et subsannabant, et capita transeuntes, sicut scriptum est movebant, dicentes: Ubi est Deus ejus, et ubi fides ejus, et ubi doctrina ipsius? Qui cum venisset in praetorium dehonestatus et a carnificibus vinculatus cum gladiis, conjecerunt eum in unum carcerum cum homicidis, et post unam quasi horam tulerunt eum inde, et transposuerunt in eam, quae dicitur Diomedis custodia, in praetorio Praefecti. Tanta autem instantia et vi trahebant eum vinculis [Col. 0596B] nexum ut dilaniarentur crura et poplites ejus, et sanguis efflueret per ascensum scalae ejusdem custodiae. Sunt enim scopulosi, et asperi valde ac penitus in altum porrecti gradus. Erat autem ipse beatus praesentis vitae proximus jam carere suppliciis, anima deficiente etiam ante gladium, cum jam non valeret conscendere cum se trahentibus. Introducentes ergo eum, quomodocunque in custodiam decidentem saepius et surgentem, posuerunt in scamno indutum calibis et catenis. Tunc enim, quando traditus est a Caipha Pilato ut crucifigeretur, hoc est a praefecto, continuo cum exuerent eum carnifices, graviter algoribus vexabatur: erat enim intolerabilis hiems. Imposuerunt ei gravissima ferri pondera, et nullus aderat ei hominum ejus proprius, excepto uno solummodo [Col. 0596C] clerico adolescente: quique commanens ei in custodia, et superstans lamentabatur magistrum, sicuti Petrus.

Erat etiam convinctus magister custodiae eidem beato, quoniam sic erat mos, ut futurus pati per gladium convinciretur magistro custodiae. Erant ergo duae mulieres, genitrix et nata, praenominatae custodiae claves tenentes, quaeque aspicientes importabilem dolorem sancti illius qui inter tot poenarum genera quae aderant, algore quatiebatur durissimo: motae compassionibus quaerebant aliquam exhibere misericordiam cum eo, et contegere eum, sed non audebant propter convinctum et custodientem carnificem. Putabant enim actutum venturam censuram [Col. 0596D] ut trucidaretur. Post quasdam vero horas, cum vocassent quidam ab imo ex ordine militari magistrum vigiliae carnificem, descendente eo, una mulierum ergastulorum illorum pietatis viscere ducta, accedens amplectensque bellatorem Christi, et apostolicum patrem, portansque reclinavit eum in proprio toro suo, contegens utiliter et involvens. Mansit autem usque ad vesperum sine voce. Vespere autem facto, misit ad cum Gregorius Praefectus Eunuchus ex cubiculariis majorem domus suae cum parvis cibariis, qui refecit eum, dicens: Ne deficias in tribulationibus, confidimus in Deum, non morieris. In quo magis aggravatus ille beatus ingemuit. [Col. 0597A] Abstulerunt autem ferrea vincula continuo ab eo.

Sequenti vero die abiens imperator in Patriarchium visendi gratia Paullum patriarcham (proximus enim erat morti) narravit ei quae consummata sunt in sanctissimum virum. Ingemiscens vero Paullus, et conversus, ad parietem dixit: Hei mihi! et hoc ad abundantiam judiciorum meorum actum est. Percontatus autem ab imperatore quamobrem hoc dixerit, respondit: Numquidnam, domine, non est miserabile talia pati pontifices? Tunc attentius adjuravit Imperatorem, sufficere ei in his quae passus est, nihilque amplius sustinere. Unde audiens beatus ille ac apostolicus vir, quod non suscepit quod exspectabat, non gratum habuit tale [Col. 0597B] promissum, sed penitus moestus effectus est. Festinabat enim explere bonum certamen, et abire ad eum quem desiderabat. Interea defuncto Paullo, et Pyrrho residere nitente, atque quibusdam Ecclesiae contradicentibus et prohibentibus, libellumque ejus publicantibus in palatio, asserentibusque quoniam et a beatissimo Paullo anathematizatus est: Pyrrhus reprobatus est sacerdotio propter libellum quem fecerat Romae.

Et multa commotione facta, post dies octo defuncto Paullo, dirigitur ab imperatore ad Diomedis custodiam ad magnanimum papam Demosthenes rescriptor et collaborator sacellarii, et Libellifius cum eo. Intrantes vero, dixerunt ad eum: Dominator noster eximius imperator misit nos ad te, dicens: [Col. 0597C] Ecce in quanta gloria prius consistens, in qualem ordinem te ipsum duxisti! nemo tibi fecit hoc, sed tu ipse tibimetipsi. Ipse autem nihil aliud respondit, nisi solum hoc: Gloria et gratiarum actio per omnia soli immortali Regi. Dicit ad eum Demosthenes rescriptor: Significavit tibi dominator, dic nobis ea quae de Pyrrho expatriarcha hic et Romae subsequenter gesta sunt. Pro qua causa abiit Romam: jussus, an proprio proposito? Respondens sanctus papa dixit: Proprio proposito. Ait Demosthenes: Libellum illum quomodo fecit? compellente aliquo? Respondit sanctus vir: Nemine, sed propria propositione. Demosthenes inquit: Veniente Pyrrho Romam, quomodo suscepit eum sanctus vir Theodorus decessor tuus papa? uti episcopum? Respondit [Col. 0597D] aequanimis papa, et quomodo non? qui prius quam veniret Pyrrhus Romam, manifeste scripsit huc, hoc est beatus Theodorus, ad Paullum, utpote ad eum qui indecens fecerit, et alterius thronum invaserit. Deinde autem sponte sua eodem Pyrrho veniente Romam ad vestigia beati Petri, quomodo non haberet eum suscipere praecessor meus, et honorare, utpote episcopum? Respondens Demosthenes dixit: Vere veritas sic se habet. Unde autem sumebat ea quae ad usum sui corporis erant necessaria? Dicit beatus: Manifeste de Patriarchio Romano. Ait concertator: Qualis panis dabatur ei? Respondit honorabilis vir: Vos domini mei, nescitis Ecclesiam Romanam? Dico enim vobis, quia quisquis venit [Col. 0598A] illuc miserabilis homo hospitari, omnia ad usum praebentur ei, et nullum immunem suis donis sanctus Petrus repellit venientium illuc: sed panis mundissimus et vina diversa dantur non solum ei, sed hominibus ei pertinentibus. Si ergo in miserabilibus hominibus haec fiunt, qui venit etiam honorabilis sicut episcopus, qualem sumptum habet suscipere? Dicit ad eum Demosthenes: Nos didicimus, quia vi fecit libellum Pyrrhus Romae, et quia lignea vincula sustinuit, et multa dolenda passus est. Respondit vir ille beatus, et dixit: Nihil tale factum est. Nam nisi quia formidine aliqui tenentur, non possunt forte loqui veritatem. Hic sunt Constantinopoli plurimi, qui tunc erant Romae, et sciunt quae ibi gesta sunt. Ex quibus interim [Col. 0598B] superest Plato Patricius, qui tunc Exarchus erat, quippe direxit homines suos tunc ad Pyrrhum Romam: percontamini eum de his si mentior. Verumtamen, quid volumus plurima quaerere? Ecce in manibus vestris retinetis me, et quodcunque vultis consummate in me: Deo indulgente in vestra est potestate. Utique si membratim inciditis carnes meas, sicuti praefecto jussistis cum me traderetis, non communico Ecclesiae Constantinopolitanae. Ecce hic sum, examinate me, et tentate, et invenietis experimento gratiam Dei, et fidelium servorum ejus. Iterum Pyrrhus in medium venit, qui toties anathematizatus et nudatus est divino honore. Stupefactus autem Demosthenes rescriptor, et admirans super hac voce aequanimis papae audaciam atque constantiam [Col. 0598C] pro Christo in morte sua, equidem ad hoc positus erat calix passionis. Similiter et hi qui consequentes erant ei stupentes, accepto libellario scriatim cuncta dicta a beato viro, conscribentes recesserunt.

Fecit ergo reverentissimus papa in eodem Diomedis ergastulo octoginta quinque dies post primas nonaginta tres; hoc est omnes simul CLXXVIII. Venit igitur Sagoleba scriba, dicens, quia jussus sum auferre te hinc, et transferre in domum meam, et post dies duos dirigere te quo jusserit mihi sacellarius. Interrogante autem papa quo ducendus esset, vel in quem locum, noluit ei dicere. Rogabat ergo sanctus ille, ut sineretur in eadem custodia, quousque exsularetur, et ad horam auferretur de custodia: et nec [Col. 0598D] hoc concessum est ei. Sed circa occasum solis dicit venerabilis papa his qui erant in ergastulo: Accedite, fratres, vale faciamus; quia ecce nunc aderit qui auferat me hinc. Et haec, dicente eo, hauserunt singuli calicem. Et surgens sereno vultu cum multa constantia atque gratiarum actione dicit ad unum concurrentium sibi dilectum, qui erat ibi: Veni, domine frater, et da mihi pacem. Erant porro praecordia fratris illius, sicut mihi ipse referebat in illa hora, qualia ut conjicio discipuli illius contemplantis Dominum in cruce. Non valens ergo, ut aiebat, cohibere seipsum, vocante eum beato ad osculum, irrugiit frater ut leo. Cum eo autem inibi praesentes omnes lamentabantur terribili lamento. Anxiatus in [Col. 0599A] hoc vir beatus flagitabat omnes ne ita facerent, sereno obtutu dicens. Et, impositis venerabilibus manibus super verticem ejus, subridens ait: Bona sunt haec, domine frater, haec sunt opportuna, et te oportet ita facere? haec sunt pacis? cum e contra nunc debeas gaudere super me. Ad quem illico cum contritione cordis respondit frater: Deus novit, famule Christi. Laetor in gloria qua dignatus est Christus Deus noster propter nomen suum haec te omnia pati: sed lamentor omnium perditionem. Salutantes ergo omnes eum recesserunt. Veniens igitur continuo scriba et auferens eum intulit in domum suam. Dictum est ergo, quia in Chersonam exsulatur: et post dies aliquot cognovimus, quia illuc clanculo navigio transvectus est [Col. 0599B] ipse sanctissimus apostolicus vir. Veniens ergo illuc post dies aliquot scripsit epistolam in Byzantium ad quemdam sibi charissimum, ex illis videlicet qui hunc propter Dominum et ob rectam fidem ejus amabant.

Cum esset in magna tribulatione et exsilio idem saepe dictus Pater noster sanctissimus constitutus, postulans aliquarum specierum subsidia propter multas et frequentes, gravesque aegrimonias corporales, angustiasque omnimodas regionis illius, eo quod nihil ibi inveniretur, praecipue triticum, quod quidem illic nominabatur, non autem inveniebatur. Unde cum jurejurando scripsit, quia navicula illo veniente, et parum tritici habente ad commutationem salis, vix potuerit emere ex eo unum tritici [Col. 0599C] modium quatuor solidis, cum multis et hoc precibus. Diversas autem angustias scripsit sancta ejus anima pati se ibi, non solum corporalibus angustiis, sed etiam habitantium et dominantium ibi malis oppressus, ita ut penitus contritus male pejus moreretur, suasione videlicet dominantium in Byzantio. Quamobrem, quaeso vos, ego humilis et peccator famulus vester, a Deo honorabiles Patres, ut quemadmodum ego visa mihi et audita diligentissime declaravi vobis, hoc est imminentes tentationes beatissimo papae, propter rectam confessionem in Christo Domino, et propter anathematismum in novos factum haereticos, quanquam ex multis parva, tamen quae potui dirigere scripsi: ita et vos zelum habentibus culturae Dei, explicate eadem, et hortamini imitari [Col. 0599D] eum, et traditiones sanctorum Patrum retinere secundum imitationem ejus, et non communicare omnino contraria sentientibus. Obsecrantes etiam pro me indigno famulo qui scripsi, quo cum eo et vobiscum inveniam misericordiam a Christo Deo nostro in saecula. Amen.

Obiit autem idem sanctissimus ter beatus apostolicus Martinus papa, recens revera confessor et martyr Christi Dei nostri in eadem exsulatione Chersonae, juxta ejusdem ad Dominum Deum petitionem, quam obtulit ei cum lacrymis, exiens de navi, et calcans terram illam, id est ut in ea finiret vitam, bonum certamen certans, cursum martyrii consummans [Col. 0600A] et bonam fidem servans, mense Septembrio, die sexta decima, in qua felicissimae martyris et fidem custodientis orthodoxam Euphemiae, pretiosissima et beatissima, secundum anni circulum, celebratur memoria, indictione quarta decima. Positus est autem in tumulis sanctorum extra muros Chersonitarum civitatis quasi stadio uno, in pretiosissimo et reverendissimo templo sanctissimae et prae omnibus sanctis colendae, castissimae et immaculatae, perbenedictaeque gloriosissimae et excellentissimae omnium creaturarum, gratia plenissimae, gaudium facientis et tribuentis dominae nostrae, proprie natura et veritate solius Dei genitricis, semper virginis Mariae, quae cognominatur Blachernes: factus typus imitabilis omnibus, qui bene vivere et decertare [Col. 0600B] elegerint et voluerint, pro ea, quae verissima est, veritate. Cujus virginis cujusque confessoris intercessionibus, Christus verus Deus et Salvator noster, qui ineffabiliter et sine semine ex ea processit propter genus humanum, custodiat et conservet nos et omnes fideliter audientes, omnemque populum quem acquisivit in sinceritatem fidei et conversationem, in pace, et dilectione perfecta, et omni justitia usque in finem. Cui est cum Deo Patre et Spiritu sancto in deitate una substantia, aequus honor, virtus eadem, sine tempore regnum, semper principium, sceptrum juge, gloria perpes, majestas similis, per infinita saecula. Amen.


Habet autem se praedicta epistola ejusdem sanctissimi et apostolici papae sic.
[Col. 0600C]

Indicamus germanae charitati vestrae, domine frater, quia postquam egressi sumus ex eo quod Ivon dicitur a Constantinopoli, navigantes sancta quinta feria coenae Domini pertransivimus Pharum, per diversa loca transmeantes Idibus Maiis, et Chersonem pervenimus. Ergo gerulus harum, qui praesentem vobis tradit epistolam, post triginta dies post nos a partibus Byzantii venit Chersonem. Et gavisi sumus super adventum ipsius, aestimantes quod expensae missae nobis ab Italia essent in terram hanc, quae deberent nos eo veniente consolari. Et cum interrogassemus, cognovimus ab eo quod nihil huc detulerit ab Italia: et miratus sum, et glorificavi Deum meum etiam in hoc, quoniam, sicut scit, tribulationes nostras dispensat, maxime cum fames in [Col. 0600D] hac terra et necessitas talis esset, ut panis in ea tantum nominetur, non tamen penitus videatur. Quoniam nisi mittantur nobis ex partibus illis sumptus, vel a partibus Ponti, hic vivere omnino nequimus. Spiritus enim promptus est, caro vero infirma, ut etiam ipse nosti. Neque enim dispensatio quaevis potest in hac terra ullatenus inveniri in solatium saltem modici sumptus. Si ergo, ut dictum est, transmissum fuerit illinc frumentum et vinum, aut oleum et alia quaedam quoquo modo, festina, prout potueris, mittere nobis. Neque enim hujuscemodi mala, ut reor, ostendi sanctis, qui ibidem sunt, vel his qui sunt Ecclesiae illius, ut usque adeo mandatum Domini [Col. 0601A] parvipenderent: praesertim cum Apostolus Philippensibus scripsit, gratias agens eis quod et Thessalonicam et semel et bis in usum sibi miserint, ubi et subdit: Habeo autem omnia, et abundo. Si enim peregrinos illic, id est Romae, ita reficit sanctus Petrus, quid dicemus de nobis, qui proprii servi ejus sumus, et saltem ad momentum ministravimus ei, et in tali exsilio et afflictione consistimus? Cognitionem autem feci ad dilectionem vestram quarumdam specierum, quae comparari debent illic: et horum, quaeso te, more solito curam habeto, ut nosti, ad emendum et mittendum nobis propter multas necessitates nostras et frequentes infirmitates.


Exemplar alterius epistolae.

[Col. 0601B] Omne desiderium habemus semper litteris nostris charitatem vestram consolandi, et relevandi vos a sollicitudine quae vobis de nobis est; vobiscum vero et omnes sanctos et fratres nostros, qui curam nostri propter Dominum gerunt. Ecce et impraesentiarum scribo vobis, quae coarctant nos. Veritatem dico in nomine Christi Dei nostri. Remoti enim ex omni mundana turbatione, et depositi a peccatis nostris, ecce et ipsa vita caruimus. Siquidem hi, qui in hac regione habitant, omnes gentiles existunt, et gentiles mores acceperunt hi, qui hic habitare noscuntur, nullam charitatem prorsus habentes, quam jugiter hominum natura et inter ipsos quoque barbaros crebra compassione demonstrat. Novit itaque Deus, nisi ex naviculis, quae veniunt ex partibus Romaniae, [Col. 0601C] ut hi qui hic sunt nuncupant, partes videlicet Graecorum Ponticas partes vocantes. Nam nec semel de regione ista usque ad unum trimisium [a 1Kb] frumentum potui comparare: sed nec alterius cujuscunque generis speciem, nisi, ut praedictum est, ex naviculis quae huc raro veniunt, ut sale onustae recedant. Sic potuimus emere tres vel quatuor modios numismate, usque ad praesentem Septembrium mensem. Usque nunc vero non potuimus de novis geniminibus emere, nisi uno numismate modios quatuor. Miratus sum autem, et adhuc miror indiscretionem et compassionem omnium qui quondam mihi pertinebant, et amicorum meorum ac propinquorum, quia sic funditus infelicitatis meae obliti sunt, et nec scire volunt ut invenio, sive sim super terram, sive non [Col. 0601D] sim. Miratus quoque multo magis sum in eos, qui sunt sanctissimae apostoli Petri Ecclesiae, quoniam tantam dederunt operam de corpore ac membro suo, id est, super dilectione nostra, ad reddendos nos sine sollicitudine, saltem super corporali usu, quotidianoque sumptu. Nam etsi aurum Ecclesia sancti Petri non habet, frumento tamen et vino, et aliis necessariis expensa non caret per gratiam Dei, ut modicae saltem exhibitionis curam gessissent. Qualem putas conscientiam habemus exhibendi ante tribunal Christi accusantibus omnibus tunc et rationem reddentibus hominibus, qui ex eodem luto et massa consistunt? Quae formido est, quae cecidit super homines [Col. 0602A] ad mandata Dei minime facienda, aut timor ubi non est timor? An subtractione usque adeo nos spiritus maligni operiunt? An ita inimicus omni plenitudini Ecclesiae apparui, et adversarius illis? Verumtamen Deus, qui omnes vult salvos fieri et ad agnitionem veritatis venire, per intercessiones sancti Petri stabiliat corda eorum in orthodoxa fide, et confirmet contra omnem haereticum et adversariam Ecclesiae nostrae personam, et immobiles custodiat, praecipue pastorem qui eis nunc praeesse monstratur: quo in nullo prorsus decidentes, vel declinantes, aut dimittentes eorum quae in conspectu Domini et sanctorum angelorum ejus in scriptis professi sunt, usque ad pusillum quidpiam, una cum humilitate mea coronam percipiant justitiae orthodoxae fidei de manu [Col. 0602B] Domini et Salvatoris nostri Jesu Christi. De humili namque hoc corpore meo et ipsi Domino cura erit, ut sibi gubernare placet, sive in tribulationibus indesinentibus, sive in modico refrigerio; Dominus enim prope est, et quid sollicitus sum? Spero quippe in miserationes ejus, quod non tardet modo finire meum, quo jusserit, cursum. Omnes vestrates propter Dominum salutate, et omnes qui pro Dei amore meis compassi sunt vinculis. Deus excelsus potenti manu sua protegat vos ab omni tentatione, et salvet in regnum suum.


En ergo quae scripta sunt a beatissimo apostolico ad charissimum suum.

Igitur saltem nunc, quando a sanctitate ipsius [Col. 0602C] commoniti sumus, festinemus singuli qui diligimus Dominum, et habemus aemulationem erga sanctos ejus, qui usque ad mortem in fide catholica permanserunt: et saltem ex parte reficiamus eum, et compatiamur ei, ministrantes illi ex his quae Dominus unicuique nostrum donavit, ut et communicatores in Domino claritatis ejus efficiamur. Non autem haec aio, quoniam summus sacerdos noster fuit, sed quia incruentum Christo Deo pro salute animarum nostrarum in ecclesia vestra sacrificium obtulit, et tantum illuminavit populum, confessor et praedicator veritatis effectus. Aestimo sane quod certificari etiam irrationabilia debuerint animalia (quanto magis vos rationabiles et sensati?), quod omnia, quae in eum facta sunt, ob rectam fidem ejus effecta sint, et haereticorum [Col. 0602D] abdicationem. Et hoc non aliunde, nisi quia pertinaciter adversarii perdurantes nullo modo flecti, vel ad lucem veritatis converti, sed et validioribus afflictionibus et tribulationibus afficiebant, a custodia in custodiam, ab exsilio in exsilium, eos qui circa monachum Anastasium erant, qui a tempore multo hic propter Christum de loco in locum tractus afflictus est. Simili modo et domnum Maximum, et discipulum ejus. Nunquid et isti rebelles sunt? Caeterum, de Pyrrho sciendum est, quoniam postquam certi facti sunt a ter beato apostolico, ac Platone, quod sponte fecerit libellum suum, locaverunt eum in throno isto: quanquam Deus statim [Col. 0603A] justo judicio suo deleverit eum de libro viventium. Similiter autem et novus praesul, ut comperimus, Pyrrhum et praedecessores ejus, beatos Patres et sanctos vocavit. Ut ergo scientes, dilecti, quia terribilem judicem habemus, qui venturus est judicare cogitationes et actus nostros, et exquirere rectam fidem suam, sapientiam fortem et stabilem, sicuti suscepimus in Domino teneamus cum patientia [Col. 0604A] multa. Sanctos quoque Patres nostros, saltem ut unum ex egenis, singuli secundum vires reficiamus, et consolemur tribulationes eorum. Et quidem de sanctissimo et famulo Christi Dei nostri apostolico dicta sint. De caetero vero necessarium duxi, etiam de divinitus honoratis et illustratis Patribus nostris et concertatoribus ejus dilectioni vestrae significare.





[Relatio motionis in S. Maximum]
[Col. 0603]


, , , . [1Kb]
[Col. 0603A]

, , , , . , , , , , . , , . [Col. 0603B] , . , , , . , , , , , , . , , , , , , , , . , , , [Col. 0603C] , , , . , , , , , . , , , . , , . . , , . [Col. 0603D] , . , , ,  , , , , .

[Col. 0605A] , , , , . , , . , , , . , , , , [Col. 0605B] . , , , . , , , , , , . , , , , , , . , , [Col. 0605C] , , . , . , , , , , . . , , , , , . , . , , . [Col. 0605D] , , , , , , , .

, , , , , , . [Col. 0607A] , , , , . , .

, , , , , , . , . . , , , . [Col. 0607B] , . , , , , , , , , , . , , , , [Col. 0607C] . , , , , , . , . , , , . ,  , , . , , . , . [Col. 0607D] , , , . , . , , , , . , , . , , , . , , ,  , , , . [Col. 0609A] , , . , , , , . . , , . , , , [Col. 0609B] , . , , , , . . , , , . , , , , , , , [Col. 0609C] , . . . , , . , , , , , , . . , , .

, [Col. 0609D] , , , , , , , . , . , . , , , , , , , [Col. 0611A] , , , , , [a 20Kb] , , , . , , , , , , . , [Col. 0611B] . , , , , , . . , .

, , , , , , , , , , , [Col. 0611C] . , , , . , . . . . . , , , , , . [Col. 0611D] , , , , , . , . . , , . [Col. 0613A] , . , , , , .

, , , , . , . , [Col. 0613B] , , , , , , , , . , .

, . , . , [Col. 0613C] , , , , , , , , , , . , , , , .

[Col. 0613D] . , . , , , , , , . , , , , . , , , [Col. 0615A] , , . , , , , , , , .

, , , , [Col. 0615B] , , , , , . , , , , , , .

, , , . , . , , [Col. 0615C] , , , . , . , , , , . , , , , . [Col. 0615D] , . , , , . , , , , . , , . , [Col. 0617A] , , . , . , , , .

, , . , , , . , [Col. 0617B] . , , , . , , , , , , , , , . , . , [Col. 0617C] , . , . , , , . , , .

, , . , , , , . , , , , [Col. 0617D] , , . , , . , . . , . , . , , . , . , , [Col. 0619A] , , , , , . , , , , , , , , '. , . .

[Col. 0619B] , . , , . , . , , . . , .

[Col. 0619C] , , , . , , , , , , , , , , , , , . , [Col. 0619D] , , , . , , , . , , , , , , . , , , , [Col. 0621A] , , , , , , , , , , , , , , , , , , , , , , , , , , , , , , , [Col. 0621B] , , , . .



RELATIO MOTIONIS factae inter domnum Maximum monachum, et socium ejus, coram principibus in secretario.
[Col. 0604A]

Die qua domnus Maximus et is qui cum eo erat penes hanc regiam urbem applicuerunt, circa occasum solis, venientes duo mandatores una cum decem excubitoribus tulerunt eos e navi nudos et discalceatos, et separatos eos ab invicem custodierunt in diversis excubitibus. Et post dies aliquot adducunt eos in palatium, et introducunt senem in locum, in quem senatus collectus est, et alia multa turba; et exhibent eum in medium sedentium principum. Et dicit ei sacellarius cum ira multa et furore: Christianus es? Et dicit: Gratia Christi Dei universorum Christianus sum. Et dicit ille: Non est verum. Respondit [Col. 0604B] Dei servus: Tu dicis, sed Deus scit esse me Christianum. Et quomodo, inquit, si Christianus es, odio habes imperatorem? Respondens Dei servus ait: Et unde hoc claret? odium quippe mentis est occultus affectus, quemadmodum et dilectio. Et dicit ei: Ex his quae fecisti cunctis factum est manifestum quod odio habeas imperatorem et rempublicam ejus. Tu enim solus Aegyptum, et Alexandriam, et Pentapolim, et Africam Saracenis tradidisti. Et quae est, infit, horum approbatio? Et falso inducunt Joannem, qui fuerat sacellarius Petri quondam praetoris Numidiae provinciae Africae, dicentem: Quia ante viginti duos annos avus dominatoris jussit beatae memoriae Petro exercitum sumere, et pergere in Aegyptum contra Saracenos: et scripsit tibi tanquam [Col. 0604C] ad servum Dei loquens, certitudinem habens in te, utpote in homine sancto, si des ei consilium abire. Et rescripsisti ei, dicens: Nil tale facere, quoniam non bene placitum est coram Deo, ut imperio Heraclii et generis ejus cooperetur respublica Romanorum. Dicit servus Dei: Si veritatem loquitur, utique habet et Petri ad me, et meam ad ipsum epistolam, quae deferantur, et subjaceo poenis a legibus constitutis? Et dicit: Ego non habeo epistolam, sed nec novi si omnino scripserit tibi. Verum haec in castris per illud tempus omnes loquebantur. Et dicit ad eum Dei servus: Si exercitus totus hoc fatebatur, quomodo tu solus super hoc me accusas? Vidisti me aliquando, vel ego te? At ille: Nunquam. Tunc Dei servus ad senatum conversus dixit: Si justum [Col. 0604D] est tales adducere calumniatores, vel testes, judicate: In quo enim judicio judicaveritis, judicabimini; et in qua mensura metiemini, metietur de vobis (Matth. VII), ait omnium Dominus.

[Col. 0606A] Et post hunc adducunt Sergium Magudam dicentem: Ante annos novem, beatus abba Thomas veniens Roma dicit mihi: Papa Theodorus misit me ad Gregorium patricium, ut dicerem ei, ne quisquam timeret. Servus enim Dei abba Maximus vidit visionem, quod in coelis ad orientem et occidentem chori essent angelorum. [a 1Kb] Hi vero qui erant in occidente vocem emittebant, dicentes: Gregori Auguste, tu vincas, et magis sonuit vox occidentalium quam orientalium voces. Et tunc clamabat sacellarius: Misit te Deus ut incendaris in hac urbe. Dicit Dei servus: Gratias ago Deo, qui emundat me a spontaneis malis per supplicium non spontaneum. Verumtamen vae mundo ab scandalis. Necessitas enim est ut veniant scandala: vae autem per quem scandalum [Col. 0606B] venit (Matth. XVIII, 7). Vere non oportebat ut talia dicerentur in praesentia Christianorum, nec impunitos manere illos qui talia fingunt ad placendum hominibus qui hodie sunt, et cras non sunt. Haec ut iste diceret, dum Gregorius adviveret, oportebat, qui et notam illi facere debuit suam circa eum devotionem. Justum autem esset, si et vobis quoque videtur, ut accusator, qui hunc praecessit, cogeretur abire, ducturus Petrum patricium, et iste abbatem Thomam, et ille beatum papam Theodorum. Et tunc in praesentia cunctorum dicere patricio Petro: Dic, domine patrici, scripsisti mihi aliquando super his quae dixit sacellarius tuus, aut ego tibi? Et cum acquievisset, sub supplicio fierem. Similiter et beato papae: Dic, domine, ego tibi aliquando somnium [Col. 0606C] enarravi? Et cum convicisset me, illius esset crimen, non meum, qui videram. Res enim non voluntaria est somnium. Porro sola quae sunt voluntaria punit lex, si duntaxat sibi fuerint adversata. Tunc dicit ei Troilus: Jocaris, abba: nescis ubi sis? Qui respondens ait: Non jocor, sed lugeo vitam meam hactenus conservatam, ut hujuscemodi experimentum praestigiorum percipiam. Et dicit domnus Epiphanius: Deus novit, bene facit deludens eos, si vera non sunt. Post quem, sacellarius iterum cum ira dixit ad eum: Absolute omnes mentiuntur, et tu solus verum dicis? Et respondens servus Dei, audito verbo, cum lacrymis ait: Potestatem habetis, permittente Deo, et vivificandi et mortificandi. Verumtamen, si isti venitatem dicunt, et Satanas natura [Col. 0606D] Deus est. Si autem non est, sicut nec est, nec isti veritatem dixerunt. Denique nec merear cum Christianis videre adventum supersubstantialis Dei, factoris videlicet, conditoris et creatoris, et provisoris, ac judicis et salvatoris universorum, si somnium tale aut vidi, aut alio referente audivi, excepta hora hac a domno Sergio dilecto imperii.

Dein tertium calumniatorem proponunt Theodorum filium Joannis dudum candidati, cognomento Chila, qui gener est nunc domni Platonis patricii, dicentem: Quia collocutione inter nos Romae facta de imperio, detraxit quod dicebatur, mutiens et subsannationes faciens. Ad quem servus Dei dixit: [Col. 0608A] Nunquam disputavi tecum, nisi semel cum sanctissimo presbytero domno Theocharisto, exarchi fratre, propter primicerium, jussus per litteras super hoc. Quod si repertus fuero mentiens, recipiam.

Et post hunc, quartum adducunt Gregorium filium Photini dicentem: Quia perrexi Romam ad cellulam abbatis Maximi; et me dicente quia et sacerdos est imperator, dixit abbas Anastasius discipulus ejus: non sit dignus fore sacerdos. Et statim dixit ad eum servus Dei: Time Deum, domne Gregori, nil tale hujuscemodi disputatione conservus meus locutus est. Et cum semet projecisset in terram, senatui dixit: Sustinete servum vestrum, et omnia dico vobis sicuti dicta sunt: et arguat me, si mentitus fuero. [Col. 0608B] Hic dominus meus Gregorius veniens Romam dignatus est venire ad cellulam servi vestri. Quo viso, sicuti moris est mihi, projeci meipsum in terram, et adoravi eum, et osculatus sum, et dixi ei post sessionem: Quae causa est desiderabilis adventus domini mei? At ille: Bonus, inquit, et a Deo confortatus dominator noster, sollicitudinem habens pacis sanctarum Dei Ecclesiarum, jussionem fecit ad divinitus honoratum papam, missa etiam oblatione ad sanctum Petrum, hortatus est eum, quo se praesuli Constantinopolitano uniret, quae mitti per mediocritatem meam dignatum est pium ejus imperium. Et dixi: Gloria Deo, qui fecit te dignum hujusmodi ministerio. Verumtamen sub quo fieri modo unitatem a Deo coronata ejus jussit tranquillitas, si nosti? Et [Col. 0608C] dixisti: Sub Typo. Et dixi: Impossibile, ut opinor, est hoc: non enim patiuntur Romani auferri una cum impuris haereticorum vocibus sanctorum Patrum luciferas voces, vel simul cum mendacio veritatem exstingui, aut cum tenebris lumen pariter dissipari. Nil nobis quod adoretur erit, si divinitus ostensorum fuit verborum ablatio. Et dixisti: Non ablationem sacrarum Typus efficit vocum sed taciturnitatem, ut dispensemus pacem. Et dixi: Est apud divinam Scripturam taciturnitas etiam demptio. Deus enim per David dixit: Non sunt loquelae neque sermones, quorum non audiantur voces eorum (Psalm. XVIII, 3). Ergo nisi dicantur et audiantur sermones qui de Deo sunt, nec omnino sunt secundum Scripturam. Et dixisti: Ne mittas me in silvas: ego sancto contentus sum [Col. 0608D] symbolo. Et quomodo, dixi, potes sancto esse contentus symbolo, suscipiens Typum? Et quid laedet suscipere Typum, et dicere symbolum? asseruisti. Aio: Quoniam evidenter obtruncat symbolum Typus. Et dixisti: Quomodo propter Dominum? Recitemus, dixi, symbolum, et scito qualiter obtruncetur a Typo. Et coepisti dicere: Credo in unum Deum Patrem omnipotentem, factorem coeli et terrae, visibilium omnium et invisibilium. Attende, dixi, paululum, et disce qualiter apud Nicaeam convenientium fides negetur. Factor enim non esset Deus, voluntate ac operatione naturali privatus, si volens et non coactus fecit coelum et terram, si veritatem profert David in spiritu, dicens: Omnia quaecunque voluit Dominus fecit, in coelo et in terra, in mari et in omnibus abyssis (Psalm. [Col. 0610A] CXXXIV). Si autem, dispensationis gratia, una cum credulitate nequam salutaris demitur fides, separatio Dei fit omnimoda: sed non unitas est hujusmodi species ejus quae dicitur dispensatio. Si quidem cras nefandi Judaei dicent: Dispensemus in alterutros pacem, et uniamur et amputemus nos quidem circumcisionem, vos vero baptismum, et non jam invicem impugnemus. Hoc et Ariani aliquando praetenderunt in scriptis sub Magno Constantino dicentes: Auferamus dictum unius substantiae, et alterius substantiae, et uniantur Ecclesiae. Et non id admiserunt deiferi patres nostri, sed elegerunt potius persecutionem pati et mori, quam tacere vocem comprobaniem unam Patris, et Filii, et Spiritus sancti supersubstantialem deitatem; et haec cohibente his qui haec [Col. 0610B] praetendebant Magno Constantino, sicut a multis refertur, qui ea quae tunc gesta sunt studiose scripserunt. Et nullus imperatorum potuit mediis vocibus suadere deiloquis Patribus, ut convenirent in ea quae ipsi sectabantur; sed expressis vocibus ac propriis, et dogmati quod quaerebatur congruis, usi sunt, dicentes liquido, quoniam sacerdotum est quaerere ac diffinire de salutaribus Ecclesiae catholicae dogmatibus. Et dixisti: Ergo non est omnis Christianus imperator etiam sacerdos? Et dixi: Non est. Neque enim astat altari, neque post sanctificationem panis exaltat eum, dicens: Sancta sanctis. Neque baptizat, neque chrismatis confectionem patrat, neque facit episcopos, vel presbyteros, aut diaconos, neque linit ecclesias, neque indicia sacerdotii fert, superhumerale [Col. 0610C] scilicet et Evangelium, quemadmodum imperii coronam et purpuram. Et dixisti: Et quomodo Scriptura regem et sacerdotem dicit esse Melchisedech? Et dixi: Unius natura regis cunctorum Dei, natura etiam ob salutem nostram pontificis facti, unus erat typus Melchisedech. Quod si secundum ordinem Melchisedech, alium dicis esse regem et sacerdotem; et reliqua praesume dicere, id est: Sine patre, sine matre, sine genealogia, neque initium dierum, neque finem vitae habentem (Hebr. VII). Et adverte quod ex hoc oriri valeat malum. Alius quippe talis reperietur Deus incarnatus secundum ordinem Melchisedech, et non secundum ordinem Aaron salutem nostram perficiens.

Verumtamen, quid volumus per multa discurrere? [Col. 0610D] Inter sacras oblationes supra sanctam mensam post pontifices, et sacerdotes, et diaconos omnemque sacratum ordinem, cum laicis imperatores memorantur, dicente diacono: Et eorum, qui in fide dormierunt, laicorum, Constantini, Constantis et caeterorum. Sic autem et vivorum memoriam facit imperatorum post sacratos omnes. Haec, eo dicente, clamat Mennas: Haec dicens scidisti Ecclesiam. Et dicit ad eum: Si is qui dicit ea quae sanctarum sunt Scripturarum atque sanctorum Patrum, scindit Ecclesiam, qui adimit sanctorum dogmata, quid monstrabitur Ecclesiae faciens, sine quibus nec dici ipsam Ecclesiam est possibile? Et conversus sacellarius dixit hominibus exarchi cum clamore: Dicite exarcho: Hujusmodi hominem debebas dimittere vivere ubi praeest. [Col. 0612A] Et cum eduxissent eum foras, intromittunt discipulum. A quo cum exegissent ut diceret contra magistrum quod tribulaverit Pyrrhum, respondit quieta voce quae veritatis erant, quia nemo honoravit Pyrrhum ut honoravit magister meus, et jubetis clamare? Quia vero passus non est a decenti monachos reverenda voce divertere, jubetur percuti ab his qui astabant; et pugnis submissum semimortuum reddiderunt. Quibus dimissis ad carceres, venit ad senem Mennas, dicens in praesentia principum: Misit te Deus, et duxit te huc, ut recipias quaecunque in alio fecisti, seducens omnes in Origenis dogmata. Ad quem servus Dei coram omnibus dixit: Anathema Origeni, et dogmatibus ejus et omni consentaneo ejus! Et dicit Epiphanins patricius: Destructa est, [Col. 0612B] domne abba Menna, querimonia quae a te adversum eum illata est, quoniam et si esset Origenianista, eo quod anathematizavit eum, ab hujuscemodi sese liberavit querela. Interim ergo tale dictum super eo ulterius non admittam. Et inductus est unusquisque ipsorum in locum in quo custodiebatur.

Et eadem die circa tactum [b 1Kb] lucernae, Troilus patricius, et Sergius eucratas, qui erat super imperatoriam mensam, venerunt ad servum Dei senem, et sedentes jusserunt etiam illi sedere, et dixerunt ad eum: Dic nobis, domne abba, motionem dogmatum, quae inter te et Pyrrhum Romae et in Africa facta est: et quibus ei verbis persuaseris anathematizare proprium dogma, et tuo pacisci. Et enarravit eis [Col. 0612C] omnia per ordinem quaecunque retinere memoria valuit. Addidit autem et hoc, dicens: Ego dogma proprium non habeo, sed commune catholicae Ecclesiae. Neque enim movi vocem quamlibet, ut proprium meum dicatur dogma. Et post totam narrationem dicunt ei: Non communicas throno Constantinopolitano? Et dixit: Non communico. Quamobrem non communicas? dixerunt. Respondit: Quia sancta quatuor concilia ejecerunt per illa novem Capitula, quae facta sunt Alexandriae, et per Ecthesin quae in hac urbe a Sergio patrata est, et per Typum qui nuper, id est per sextam est indictionem expositus: et quia, quae per illa dogmatizaverunt per Ecthesin damnaverunt, et, quae dogmatizaverunt per Ecthesin, per Typum irrita statuerunt, et deposuerunt [Col. 0612D] semetipsos toties. Illi igitur, qui a seipsis damnati sunt, et a Romanis atque a synodo, quae post haec per octavam indictionem facta est, sunt depositi et sacerdotio denudati, qualia celebrant, rogo, mysteria? Aut qualis spiritus, ad ea quae a talibus celebrantur, advenit? Et dicunt ei: Ergone tu solus salvaris, et omnes peribunt? Et dixit: Neminem damnaverunt tres pueri non adorantes iconam, cum hanc omnes homines adorarent. Non enim intendebant ea quae aliorum erant, sed intendebant quatenus ipsi non deciderent a vera pietate. Sic et Daniel missus in lacum leonum non damnavit quemquam [Col. 0614A] eorum qui non adoraverunt Deum secundum Darii sanctionem, sed quod suum erat intendit, et elegit mori et non cadere a Deo, et a sua conscientia flagellari in praevaricatione eorum quae legalia sunt natura. Mihique Deus non det damnare quemquam, vel dicere quod solus ego salver! Quantum autem valeo, eligo mori quam terrorem habere in conscientia quod in fide, quae in Deum est, per quemlibet erraverim modum.

Dicunt ei: Et quid facies, cum Romani uniti Byzantiis fuerint? Ecce enim heri venerunt apocrisiarii Romani, et cras Dominico die communicabunt patriarchae, ac per hoc omnibus manifestum fit quod tu subverteris Romanos. Denique te illinc ablato, mox consenserunt his qui hic sunt. Et dixit [Col. 0614B] ad eos: Hi qui venere, praejudicium quoquomodo sedi Romanae, quamvis communicent, eo quod non detulerint ad patriarcham epistolam, non faciunt: et non credo aliquando quod Romani uniantur istis, nisi confessi fuerint Dominum nostrum et Deum, secundum utrumque eorum ex quibus est et quae est, esse, et natura voluntarium et operatorium habere salutis nostrae. Et dicunt: Quod si connexi fuerint his Romani, quid facies? Et dixit: Spiritus sanctus etiam angelos anathematizat, praeter id quod praedicatum est, innovantes.

Et aiunt: Utique necessitas est voluntates dici in Christo, et operationes? Respondit: Omnis necessitas est, si duntaxat pie revera sapere volumus. Nihil enim eorum quae sunt sine operatione naturali [Col. 0614C] subsistit. Sancti namque Patres manifeste dicunt non esse, nec sciri, sine substantiali operatione [a 1Kb] , quae hanc substantialiter characterizet: quomodo esse Christum, aut agnosci Deum natura veraciter et hominem est possibile? Amisso quippe, secundum sanctos Patres, fremibili, leo non jam leo, et latrabili, canis non jam canis; et aliud quodcunque perdito quod se naturaliter commendabat, non ulterius est quod erat. Et dicunt ei: Novimus vere quod ita sit; verumtamen ne contristes imperatorem, qui propter pacem tantummodo fecit Typum: non in ademptionem cujusquam eorum quae in Christo intelliguntur, sed ad pacem silentium vocum quae faciebant dissensionem, dispensans.

Et projiciens se Dei servus in terram cum lacrymis [Col. 0614D] dixit: Non debuerat contristari benignus et pius dominus adversus humilitatem meam; non enim possum contristare Deum, tacens quae ipse nos loqui et confiteri praecepit. Si enim secundum sacratissimum Apostolum, ipse est qui posuit in Ecclesia primo apostolos, secundo prophetas, tertio doctores, perspicuum est quod ipse sit qui per istos locutus est. Per totam ergo sanctam Scripturam, tam scilicet Vetus quam Novum Testamentum, sanctosque doctores, ac synodos, edocemur voluntatis et operationis tam in divinitate quam in humanitate incarnatum Deum esse capacem. [Col. 0616A] In nullo enim eorum quibus ut Deus scitur, vel eorum quibus ut homo natura cognoscitur, excepto duntaxat peccato, est imperfectus. Si autem perfectus est utroque, sicut in nullo ex ambobus est minoratus, manifeste totum ipsius adulterat sacramentum, qui non confitetur eum esse quod est. cum existentibus sibi omnibus naturalibus idiomatibus, ex quibus, et in quibus et quae esse probatur.

Et cum paulum tacuissent, et ad invicem innuissent, aiunt: Unde potes ostendere quod sanctas synodos abjiciant hi qui sunt throni Constantinopoleos? Qui dicit eis: Jam partim ostensum est per ea quae Romae locutus sum ad dominum Gregorium a secretis. Et nunc, si placet dominatori ut hoc [Col. 0616B] ostendatur, jubeat dari licentiam indigno servo vestro, et facio notitiam librorum, quoniam mei ablati sunt: et cunctis hoc manifestum facio sine qualibet pravitate verborum. Et deinde cum alia multa dicta fuissent, in scripturales, ac naturales et artificiales conversi sunt exercitationes et theorias, quibus delectati hilariores effecti sunt, et coeperunt dicere: Novit Dominus, profecimus, et ex hoc vobis molestiam non ingeremus.

Porro, domnus Sergius dixit ei: Saepe veni ad cellulam tuam in Bellas, et audivi doctrinam tuam, et Deus auxiliabitur tibi, ne sollicitus sis. In uno vero solummodo contristas omnes, qui videlicet multos facis separari a communione hujus Ecclesiae. Est aliquis