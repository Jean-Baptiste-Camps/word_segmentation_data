
PATROLOGIAE TOMUS CXXI.

RATRAMNI / AENEAE PARISIENSIS / S. REMIGII

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXXI.


RATRAMNI,



AENEAE PARISIENSIS,



S. REMIGII,

ETC., ETC.

OPERA OMNIA.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


Volume title page
SAECULUM IX.

RATRAMNI

CORBEIENSIS MONACHI,

AENEAE,



SANCTI REMIGII,

PARISIENSIS ET LUGDUNENSIS EPISCOPORUM,

WANDALBERTI MONACHI,



PAULI ALVARI CORDUBENSIS,



OPERA OMNIA,

JUXTA MEMORATISSIMAS ACHERII, FLOREZII ET ANTONII COLLECTIONES NOVISSIME AD PRELUM REVOCATA. INTERMISCENTUR

LOTHARII REGIS,



HERARDI TURONENSIS,



GUNTHARII COLONIENSIS,



THEOTGAUDI BELGICAE GALLICAE PRIMATIS,



ARDUICI VESONTIONENSIS,



WULFADI BITURICENSIS,



ADVENTII METENSIS EPISCOPORUM;



GRIMALDI SANGALLENSIS ABBATIS,



MILONIS MONACHI S. AMANDI,



ISONIS SANGALLENSIS MONACHI,



GOTTESCHALCI HAERETICI,

ETC., ETC.

SCRIPTA QUAE EXSTANT UNIVERSA.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM. SEU PETIT-MONTROUGE. 1852


ELENCHUS AUCTORUM ET OPERUM QUI IN HOC TOMO CXXI CONTINENTUR.


RATRAMNUS CORBEIENSIS MONACHUS.
De praedestinatione Dei, ad Carolum Calvum libri duo.	Col. 12
De eo quod Christus ex Virgine natus est.	31
De Corpore et Sanguine Domini.	103
Dissertatio in librum de Corpore et Sanguine Domini, auctore J. Boileau theologo Parisiensi.	171
Contra Graecorum opposita libri quatuor.	223
Epistola de cynocephalis (suo loco omissa.)	1153



GOTTESCHALCUS MONACHUS ORBACENSIS.
Confessio.	347
Confessio prolixior.	349
Epistola Gotteschalci ad Ratramnum.	357



LOTHARIUS REX.
Lotharii epistolae tres.	371



GUNTHARIUS COLONIENSIS EPISCOPUS.
Guntharii diabolica capitula in Nicolaum papam.	377
Retractatio Guntharii.	381
Guntharii, Theotgaudi et Arduici epistola ad Hincmarum.	Ibid.
Eorumdem epistola ad episcopos in regno Ludovici constitutos.	Ibid.



THEUDOINUS CATALAUNENSIS PRAEPOSITUS
Theudoini epistola ad Alamannum monachum Altivillarensem.	385



PAULUS ALVARUS CORDUBENSIS.
Alvari Confessio.	397
---Epistolae.	411
---Indiculus Luminosus.	513
---Carmina.	555
Appendix.	565



BERNARDUS MONACHUS FRANCUS.
Bernardi Itinerarium in loca sancta.	569



WANDALBERTUS PRUMIENSIS MONACHUS.
Wandalberti Martyrologium.	585
---De Vita S. Goaris.	639
Appendix.	673



AENEAS PARISIENSIS EPISCOPUS.
Liber adversus Graecos.	683



HERARDUS TURONENSIS ARCHIEPISCOPUS.
Herardi capitula.	763
---Commonitorium.	773
---Annuntiatio in synodo Suessionensi III.	775



ISO SANGALLENSIS MONACHUS.
De miraculis S. Othmari libri duo.	779



GRIMALDUS SANGALLENSIS ABBAS.
Liber Sacramentorum.	795
Grimaldi et Tattonis epistola ad Reginbertum.	925



MILO MONACHUS S. AMANDI.
S. Amandi Vita metrica.	927
Additio ad Vitam S. Amandi.	967
Carmen de conflictu veris et memis.	983



S. REMIGIUS LUGDUNENSIS EPISCOPUS.
Liber de tribus Epistolis.	985
Absolutio quaestionis de generali per Adam damnatione omnium et speciali per Christum ex eadem ereptione electorum.	1067
De tenenda Scripturae veritate.	1083



WULFADUS BITURICENSIS EPISCOPUS.
Epistola pastoralis	1135



ADVENTIUS METENSIS EPISCOPUS.
Libellus de Waldrada.	1141
Adventii epistola ad Theutgaudum Coloniensem episcopum.	1143
Ad Nicolaum papam.	1145
Orationes in synodo Metis coadunata.	1149
Adventii privilegium.	Ibid.





Main volume text





ANNO DOMINI DCCCLXVIII.
RATRAMNUS CORBEIENSIS MONACHUS.




[Col. 0009]
NOTITIA HISTORICA IN RATRAMNUM.
(Fabric., Biblioth. med. et inf. Lat., tom. II.)

[Col. 0009A] Bertramus in editionibus Sigeberti Gemblacensis, cap. 95, et apud Trithemium cap. 274, de S. E., et lib. II, cap. 48, de illustribus Benedictinis, aliosque: etiam in primis editionibus libri de Coena Domini Bertramus: sed idem rectius Ratramnus appellandus, quo nomine venit apud Anonymum Cellotianum; Flodoardum, III, 15; Hincmarum, de Praedestinatione, cap. 5, tom. I, pag. 26, et contra Gottheschalcum, pag. 413, 438, 450; Lupum Ferrariensem, epist. 79; Anonymum Mellicensem, cap. 46; et in Sigeberti codicibus mss. Gemblacensi et Vallis Viridis, nec non in Codicibus librorum quos ipse composuit, aliis atque editionibus. Monachum Corbeiensem ordinis Benedictini fuisse, Hincmaro teste, convenit: Gallum natione, suspicio est, nec dubium est praepositum gessisse coenobii Orbacensis in dioecesi Galliae Suessionensi. Jussus a Carolo Calvo, Galliae ab anno 840 rege, et ab anno 875, 25 Decemb., ad 877, 6 Octobr., imperatore, de Sanguine et Corpore Christi quid sentiat significare, scripsit notissimum [Col. 0009B] illum libellum de Corpore et Sanguine Domini, in quo diu ante Berengarium, Paschasii Radberti [(a) 1Kb] sententiam et transsubstantionis dogma perspicue refellit, argumentisque e sacra Scriptura et a sanae rationis petitis judicio testimonia adjungit doctorum Latinae Ecclesiae: [(b) 1Kb] Ambrosii, Augustini, Hieronymi, Isidori, Fulgentii, et quae ex Sacramentario Gregorii Magni inter celebrationem S. Coenae dici consueverunt. Ratramni nomen initio et fine libri annotatum Mabillonius [(c) 1Kb] fatetur se reperisse in ms. Lobiensi annorum 800. Exstat etiam in alio non minus perantiquo Salmansweilano, et antequam an. 1532 ederetur, Ratramnum in praefatione ad libros de Veritate Corporis et Sanguinis Christi contra Oecolampadium, Colon. 1527, laudavit inter scriptores catholicos de illo argumento Joannes Fischerus, episcopus Roffensis. Prodiit primum Coloniae 1532, 8o, apud Joannem Prael, sub titulo: »Bertrami presbyteri, ad Carolum Magnum imperatorem,« et cum [Col. 0010A] praefatione Leonis Judae, interpretis [(d) 1Kb] Germanice eodem an. 1532, Tiguri. Deinde Latine iterum Genevae, 1541, 8o, et in Microbresbytico an. 1550, atque Orthodoxographis prioris edit. an. 1555; et cum Paschasio Ratberto Coloniae, 1551, 8o, et in Guilelmi Feuguerci Opusculis Lugduni Batavorum, 1579, 8o, et in Catalogo testium Veritatis edit. Sim. Goulartii, Genevae, 1608, fol., et cum notis Joannis Lampadii, Bremae, 1614, 8o. Hinc, ut alias editiones Hendreichio pag. 543 notatas praeteream, post Gallicas versiones an. 1550, 1558, 1560, 1619, 1653 etiam Latine et Gallice, Petro Allixio interprete, Parisiis an. 1672, 4o, et ex Jacobi Boilavii [(e) 1Kb] versione Gallica, cum praefatione et notis, Parisiis, 1686, 12o, et Latine cum vindiciis adversus Joannem Harduinum (qui Ratramnum haereticis [(f) 1Kb] ascripserat) 1712, 12o. [(g) 1Kb] Nec minus post versiones Belgicas, Roterod. 1610, Ultraject. 1620; atque Anglicas [(h) 1Kb] et cum versione Anglica clarissimi Guilelmi Hopkinsii [(i) 1Kb] canonici Worcestriensis, Londini, 1686, 12o, 1688, [Col. 0010B] 8o, cum eruditis de Ratramno et ejus doctrina, adversus Boilavium aliosque Romanae Ecclesiae doctores, dissertationibus. Atque ex hac Anglica editione, praemissis etiam illis dissertationibus Gallice versis, libellus Ratramni Latine et Gallice, Amstelodami, 1717, 8o. Quanquam vero Joannes Scotus quoque, ejusdem Caroli Calvi jussu in eamdem sententiam librum de Corpore et Sanguine Domini scripsit, mire probatum Berengario: qui inter sanctos in quibusdam Martyrologiis IV. Idus Novembr. ascribitur: tamen verisimilius est, cum Berengarius illum coactus fuisset in concilio Vercellensi an. 1050, damnatum, comburere in concilio Romano an. 1059, intercidisse potius, quam contra fidem tot codicum, contra diversitatem genii scribendi, qui in Scoti scriptis deprehenditur, et contra alias rationes a viris doctis allatas, Ratramno huic, librum quem habemus, eripi, Scotoque [(j) 1Kb] tribui debere. Scriptis prohibitis accensent Indices Romanus, Tridentinus, Hispanicus [Col. 0011A] Quirogae: Belgicus autem interpretatione adjuvandum judicat. Vide Usserium de Ecclesiarum successione, pag. 48 seq., et Dallaeum de usu Patrum, pag. 111 seq. Itaque Latinus Latinius tom. I Bibliothecae sacro-profanae, p. 110, testatur se Bertramni librum libro Paschasii de eodem argumento subjunctum percurrisse, »immemorem in Indice notatum haereseos nomine: Quare post agnitum errorem meum, projeci libellum, et a summo poenitentiario curavi me absolvendum reverendissimo cardinali Vormiensi.«

Scripsit praeterea hic Ratramnus ad eumdem Carolum Calvum libros duos de Praedestinatione, in quibus cum Gotteschalco facit, ab Hincmaro aliisque oppugnatus. Edidit Gilbertus Manguinus inter scriptores noni saeculi qui de Praedestinatione et Gratia scripserunt, Parisiis, 1650, 4o; unde recusi tom. XV Bibliothecae Patrum Lugdunens., pag. 442. Confer Usserii et Cellotii Historiam Gotteschalci.

»Contra Graecorum Romanam Ecclesiam infamantium [Col. 0011B] errores,« ad Nicolaum I, pontificem Romanum, libros quatuor, Photii epistolae potissimum oppositos, quorum tribus primis integris tractat de processione Spiritus sancti, edidit Dacherius tomo secundo Spicilegii (tom. I, editionis novae, pag. 63).

»De partu Virginis, seu de Nativitate Christi,« modo communi et naturali non clauso B. Virginis utero facta. Cui Paschasius Radbertus libellos duos de partu Virginis pro contraria sententia opposuit. [Col. 0012A] Paschasium respiciunt verba Ratramni in praefatione: »Obsecro reverentiam tuam ut ad suggestionem parvitatis nostrae respondere non graveris.« De Controversia illa vide B. Ittigium de Bibliothecis Patrum, pag. 169, et quos laudat Mabillonium saec. IV. Benedictin. parte II, praefat. cap. 3, et tom. II Annalium Benedictin. ad annum 844, pag. 652 seq., et Natalem Alexandrum saec. IX et X, parte II, dissertat. 13.

Epistola ad Rimbertum presbyterum de Cynocephalis, quod non sint Adae posteris deputandi. Edita ex codice bibliothecae Paulinae Lipsiensis, ab erudito viro Gabriele Dumont in dissertatione de Cynocephalis, inserta tomo sexto Historiae criticae reipublicae Litterario-Massonianae, editae Gallice Amstelodami, 1714, 12o, pag. 188-196.

Liber de Anima, quod non omnium hominum una sit anima, ut Marianus Scotus ex loco quodam Augustini de quantitate animae affirmaverat. Hic liber, quem habuit edereque voluit Mabillonius, exstat [Col. 0012B] etiam ms. in variis Angliae bibliothecis.

Ex Hincmari libro de una et non trina Deitate, tom. I Operum, pag. 413 et 438, constat Ratramnum cum Gotteschalco defendisse, et Hilarii atque Augustini dictis confirmasse verba veteris hymni: »Te trina Deitas unaque poscimus,« pro quo Hincmarus maluit Te summa Deitas. Liber autem quo id a Ratramno factum, ad nos non pervenit.




[Col. 0011]
RATRAMNI CORBEIENSIS MONACHI DE PRAEDESTINATIONE DEI LIBRI DUO AD REGEM CAROLUM CALVUM.
(Bibl. Max. Patr., tom. XV.)





VETERUM AUCTORUM DE HIS RATRAMNI LIBRIS TESTIMONIA.


[Col. 0011C] Hincmarus Rhemensis archiepiscopus, de Praedestinatione, ad Carolum regem, cap. 5.

Ratramnus nihilominus, monasterii Corbeiae monachus, libellos duos, quos nobis examinandos dedistis, ea intentione elaboratos porrexit, ut ostendat quatenus sicut electi a Deo praedestinantur ad vitam, ita et reprobi a Deo praedestinantur ad mortem.


Sigibertus, Gemblacensis monachus, de Scriptoribus ecclesiasticis, cap. 95.

Bertramus scripsit librum de Corpore et Sanguine Domini; et ad Carolum, librum de Praedestinatione.


Joannes Trithemius, abbas Spanhemensis, de Scriptoribus ecclesiasticis.

Bertramus, presbyter et monachus, in divinis Scripturis [Col. 0012C] valde peritus, et in libris saecularium disciplinarum egregie doctus, ingenio subtilis et clarus eloquio, nec minus vita quam doctrina insignis, scripsit multa praeclara opuscula, de quibus ad meam notitiam pauca pervenerunt. Ad Carolum regem, fratrem Lotharii imperatoris, scripsit commendabile opus.

De Praedestinatione I.

De Corpore et Sanguine Domini lib. I.

Claruit temporibus Lotharii imperatoris, anno 830.


Idem Trithemius in Chronico Hirsaugiensi.

Bertramus monachus, in omni litteratura doctissimus, scripsit ad Carolum regem de Praedestinatione. Item de Corpore et Sanguine Domini, cum aliis multis quae ad notitiam nostrae lectionis non venerunt.



PRAEFATIO AUCTORIS.
[Col. 0013]

[Col. 0013A] Domino glorioso atque praecellentissimo principi CAROLO RATRAMNUS.

Cum virtus et sapientia regiam majestatem illustrent, virtus videlicet qua adversarios expugnet, sapientia qua reipublicae corpus omne disponat, magnificentiam vestram haec duo clarius attollunt, quod coelestis sapientiae secreta perquiritis et religionis amore flagratis. Haec enim vos prioribus comparant principibus, qui virtutum potentia hostium colla subegerunt, et sapientiae fulgore et religionis honore amici Dei facti sunt: David dicimus et Salomonem, Ezechiam, et Josiam, quibus sicut fuit studium circa divinae sapientiae mysteria detineri, ita eorum fama et immortalis existit, et stipendiis aeternae beatitudinis ornata refulget. Quorum imitatores [Col. 0013B] effecti, admirabili prudentia reipublicae vestrae statum disponitis, et potenti virtute hostium vires subigitis; et ineffabili religionis amore coelestium sapientiam secretorum disquiritis, et quemadmodum catholicae fidei status inviolabilis perseveret, omni vigilantia elaboratis. Hoc autem studium et haec virtutum insignia non tanquam peregrina et laborum studiis comparata vobis adsunt, sed veluti naturalia: siquidem gloriosae memoriae Augusti pater et avus, et virtutum armis, et sapientiae decore, et religionis sublimitate adeo effulserunt, ut virtutum magnificentia et priores ante se reges incomparabiles sibi monstrarent, et posteris imitationis exempla relinquerent; a quibus ut originem sanguinis ducitis, ita utriusque parentis et virtutem et religionem possidetis. [Col. 0013C] Sed si altius volumus nobilitatis vestrae progeniem speculari, videmus originis vestrae stemmata saecularis potentiae gloriam semper religionis honore decorasse. Unde constat vos non solum regali dignitate insignitatem habere, sed et sanctae stirpis propagine religionis studium possidere. Cujus quoque religionis amore humilitati nostrae majestas vestra [Col. 0014A] jungere dignata est, ut de nuper exorta quaestione, sed olim jam a sanctis Patribus determinata, collecta ex sanctorum libris capitula vobis dirigerem, quibus qualiter de ea sentirent manifestius vobis eluceret. Cum enim universa caute disquiritis et diligenter disponitis, tum quoque in hac quaestione, cujus profunditas multos caligare facit, studiose valde et modeste inceditis, ut sanctorum sententias ex ea cognoscentes, quid postea prudentiam vestram agere oporteat deliberetis. Ego autem, cupiens parere magnitudinis vestrae imperio, colligere studui ex catholicorum doctorum sententiis, quae pro brevitate sui occupationibus vestris non fiant onerosae, et pro sententiarum plenitudine rei veritatem non abscondant. Et quia hujus quaestionis, id est de praedestinatione, [Col. 0014B] profundum valde mysterium est, statui prius de divina dispositione sanctorum Patrum proferena testimonia dicere, deinde ad praedestinationis narrationem venire: ut cum probatum fuerit universa quae geruntur in mundo divinae dispensationis secretis moderari, facilior intelligentiae via pareat ad praedestinationis manifestationem. In quo opere sicut magnitudinis vestrae jussionem exsequi cupimus, ita clementiam exoramus ut eorum quae dixerimus et probator sitis et judex: et si quid bene dictum fuerit, vestra sententia confirmetur; si quid vero aliter vobis visum fuerit, per vos redarguatur, nobisque correctionis vestrae sententia propter pietatis vestrae clementiam non abscondatur, nec ad multorum conspectum veniat, nisi sapientia vestra comprobaverit [Col. 0014C] recte dicta esse quae protulerimus. Et quod haec postulare praesumimus, non temerariae praesumptioni deputet magnitudo vestra, sed humilitati et verecundiae, quae non solum pro erratis timent publice discuti, verum etiam in bene dictis verentur publicari.



LIBER PRIMUS. DE DIVINA DISPOSITIONE.
[Col. 0013]

[Col. 0013C] Sed jam ad propositum veniamus. Nemo quisquis bene credit in Deum, dubitat praesentia illius coelum terramque contineri, mundumque providentia divina regi; et sicut nihil latet sapientiam ejus, ita dispositio [Col. 0013D] illius universa moderatur et regit. Sicut enim nulla est creatura occulta in conspectu illius, ita et actiones hominum et cogitationes novit, quia, secundum Scripturae divinae auctoritatem: »Nulla est creatura invisibilis in conspectu illius; sed omnia [Col. 0014C] nuda sunt et aperta oculis ejus: et qui omnia novit, disponit universa (Hebr. IV).« Unde liber Sapientiae loquitur: »In manu enim illius et nos, et sermones nostri, et omnis sapientia, et operum scientia, et [Col. 0014D] disciplina: ipse enim dedit mihi omnium quae sunt scientiam veram, ut sciam dispositionem orbis terrarum, et virtutem elementorum; initium et consummationem et medietatem temporum, vicissitudinum permutationes, et consummationes temporum, [Col. 0015A] morum mutationes, et divisiones temporum: anni cursus et stellarum dispositiones, vim ventorum et cogitationes hominum, differentiam arborum et virtutes radicum; et quaecunque sunt absconsa et impraevisa didici: omnium enim artifex docuit me sapientia (Sap. VII).« Haec dici non de aliquo mortali manifestum est, nisi de solo mediatore Dei et hominum, qui ex eo quod virtus et sapientia Dei Patris est, ex eo autem quod homo factus est, accepit universorum scientiam et intelligentiam; quia secundum Evangelii protestationem plenus gratia et veritate consistens, sicut ex eo quod homo factus est, corpore circumscriptus fuit, ita ex eo quod Verbum caro factum est, omnia quaecunque sunt absconsa et impraevisa novit, et omnia prospicit, et capit omnes [Col. 0015B] spiritus intelligibiles, et sicut novit omnia cum Patre, ita disponit universa cum illo. De ipsa autem sapientia subsequenter in eodem libro scribitur ita prosequendo: »Attingit autem ubique propter suam munditiam (Ibid.);« item: »Attingit a fine usque ad finem fortiter, et disponit omnia suaviter (Sap. VIII).« Qui ergo omnia novit, et omnia concludit, continet atque disponit, praeterita, praesentia et futura nequaquam eum latent, sicut et superius ait, quia dederit homini, ut cognosceret »initium et medietatem et consummationem temporum.« Si enim hoc homo ex dono Dei promeruit, quanto magis ille, qui haec tribuit cognoscit: ergo quia novit et praeterita, et praesentia, et futura, dispensat illa atque disponit; et qui novit »cogitationes hominum,« [Col. 0015C] ipse utique disponit eas non solum bonas, verum etiam et malas. Quamvis enim pravae cogitationes hominum non sint a Deo, non tamen ejus cogitationem effugiunt, aut voluntatis ejus dispositionem transgrediuntur; unde bonarum cogitationum et auctor est et ordinator, malarum vero ordinator tantum, non vero auctor, quia »attingit a fine usque ad finem fortiter, et disponit omnia suaviter.« Sicut ergo haec, ita etiam et electorum numerum et reproborum cognovit, et sicut universorum ordinator est, sic etiam et eorum: nec tantum horum acta quae gerunt in praesenti vita, sed et fines eorum et novit et disponit. Qualiter autem de singulis agat, non novo consilio, nec nova cogitatione concipit, sed in aeternitate dispositiones suae universa quemadmodum [Col. 0015D] geruntur per successiones temporum disposita sunt; quia, sicut ait Apostolus, »apud Deum non est ulla commutatio, nec vicissitudinis obumbratio.« Sicut enim aeternus est, ita et aeternaliter omnia novit; et sicut omnia comprehendit, ita scientiae suae lumine quaecunque sunt, et fuerunt, et futura sunt, uno intuitu contuetur. Et sicut nihil novi est apud illum, ita in aeterna dispositione consistunt immobiliter fixa qualiter creaturarum ordo per successiones temporum agatur: in qua sempiternitatis dispositione et electorum finem et reproborum cognovit, et de singulis quid agendum sit sempiterno consilio immutabiliter determinatum est. Haec autem sempiterni consilii dispositio praedestinatio est operum Dei, qua praedestinatione [Col. 0016A] et electos disponit ad regnum, et reprobos ad poenas.

De qua dispositione Dei B. Augustinus in libro de libero Arbitrio loquitur (cap. 20), demonstrans quod universorum voluntates, non solum bonas, sed et malas, quocunque voluerit inclinat, et ejus dispositioni serviunt, ita dicens: Scriptura divina, si diligenter inspiciatur, ostendit non solas bonas hominum voluntates, quas ipse facit ex malis, et a se factas bonas ad actus bonos et ad aeternam dirigit vitam, verum etiam illas quae conservant saeculi creaturam, ita esse in Dei potestate, ut eas quo voluerit, quando voluerit, faciat inclinari, vel ad beneficia quibusdam praestanda, vel ad poenas quibusdam ingerendas, sicut ipse judicat, occultissimo quidem [Col. 0016B] judicio, sed sine ulla dubitatione justissimo. Nam invenimus aliqua peccata etiam poenas esse aliorum peccatorum, sicut »sunt vasa irae,« quae dicit Apostolus, »perfecta in perditionem (Rom. IX, 22);« sicut est induratio Pharaonis, cujus et causa dicitur »ad ostendendam in illo virtutem Dei (Exod. VII, 3);« sicut est fuga Israelitarum a facie hostium de civitate Hai (Jos. VII, 4, 5): in animo enim factus est timor ut fugerent; et hoc factum est ut vindicaretur peccatum eo modo quo vindicandum fuerat. Unde dixit Dominus ad Jesum Nave: »Non poterunt filii Israel subsistere ante faciem inimicorum suorum (Ibid., 12).« Quid est »non poterunt subsistere?« Quare non subsistebant per liberum arbitrium, sed per timorem turbata voluntate fugiebant, nisi quia [Col. 0016C] Deus dominatur et voluntatibus hominum, et quos vult in formidinem convertit iratus? Nunquid non hostes Israelitarum adversus populum Dei, quem ducebat Jesus Nave, sua voluntate pugnarunt? Et tamen dicit Scriptura, »quia per Dominum factum est confortari cor eorum, ut obviam irent ad bellum contra Israel, ut exterminarentur (Jos. XII, 20).« Nunquid non sua voluntate homo improbus filius Gemini maledicebat regi David? Et tamen quid ait David plenus vera et alta sapientia? quid ait illi qui maledicentem percutere voluit? »Quid mihi, inquit, et vobis, filii Sarviae? Dimittite eum ut maledicat, quia Dominus dixit illi maledicere David; et quis dicet ei: Quare fecisti sic?« (II Reg. XVI, 10.) Deinde Scriptura divina plenam sententiam regis velut ab [Col. 0016D] alio initio repetendo commendans: »Et dixit, inquit, David ad Abizai et ad omnes pueros ejus: Ecce filius meus, qui exivit de utero meo, quaerit animam meam, et adhuc modo [al., quanto magis nunc] filius Gemini. Sinite illum ut maledicat, quoniam dixit illi Deus, ut videat Dominus humilitatem meam, et retribuat mihi bona pro maledicto ejus in die isto (Ibid., 11, 12).« Quomodo dixerit Dominus homini huic maledicere David, quis sapiens et intelliget? Non enim jubendo dixit Deus, ubi obedientia laudaretur; sed quod ejus voluntatem proprio suo vitio malam in hoc peccatum judicio suo justo et occulto inclinavit, ideo dictum est, »dixit ei Dominus.« Nam si jubenti obtemperasset Deo, laudandus [Col. 0017A] potius quam puniendus esset, sicut, ex hoc peccatum [al., peccato] postea novimus esse punitum. Nec causa tacita est cur ei Dominus isto modo dixerit maledicere David; hoc est cor ejus malum in hoc peccatum miserit vel dimiserit: »ut videat, inquit, Dominus humilitatem meam, et retribuat mihi bona pro maledicto ejus in die isto.« Ecce quomodo probatur Deum uti cordibus et malorum ad laudem atque adjumentum bonorum. Sic usus est Juda tradente Christum; sic usus est Judaeis crucifigentibus Christum. Et quanta inde bona praestitit populis credituris! Qui et ipso diabolo utitur pessimo, sed optime, ad exercendam et probandam fidem et pietatem bonorum, non sibi, qui omnia scit antequam fiant, sed nobis, quibus erat necessarium ut eo modo [Col. 0017B] ageretur nobiscum. Nunquid non sua voluntate Absalom elegit consilium quod sibi oberat? Et tamen ideo fecit, quia exaudierat Dominus ejus patrem orantem ut hoc fieret. Propter quod ait Scriptura: »Et Dominus mandavit dissipare consilium Achitophel bonum, ut inducat Dominus super Absalom mala omnia (II Reg. XVII, 14).« »Bonum consilium« dixit, quod ad tempus proderat causae, quia pro ipso erat contra patrem ejus, contra quem rebellaverat, ut eum posset opprimere, nisi Dominus consilium dissipasset quod dederat Achitophel, agendo in corde Absalom, ut tale consilium repudiaret, et aliud quod ei non expediebat eligeret (Ibid., 21). Quis non ista divina judicia contremiscat, quibus agit Deus etiam in cordibus malorum hominum quidquid vult, [Col. 0017C] reddens eis tamen secundum merita eorum? Roboam, filius Salomonis, respuit consilium salubre seniorum quod ei dederant, ne cum populo dure ageret, et verbis coaevorum suorum potius acquievit, respondendo minaciter quibus leniter debuit (III Reg. XII, 6 seq.). Unde hoc nisi propria voluntate? Sed hinc ab eo recesserunt decem tribus Israel, et alium regem sibi constituerunt Jeroboam, ut irati Dei voluntas fieret, quod etiam futurum esse praedixerat. Quid enim Scriptura dicit? »Non audivit rex plebem, quoniam erat conversio a Domino, ut statueret verbum suum quod locutus est in manu Ahiae Silonitae de Jeroboam filio Nabath (Ibid., 159).« Nempe sic factum illud est per hominis voluntatem, ut tamen »conversio« esset »a Domino.« Legite libros [Col. 0017D] Paralipomenon, et invenietis in secundo libro scriptum: »et suscitavit Dominus super Joram spiritum Philistiim et Arabum, qui finitimi erant Aethiopibus: et ascenderunt in terram Juda, et dissipaverunt eam, et ceperunt omnem substantiam quae in domo regis inventa est (II Par. XXI, 16, 17).« Hic ostenditur Deum suscitare hostes eis terris vastandis quas tali poena judicat dignas. Nunquid tamen Philistiim et Arabes in terram Judaeam dissipandam sine sua voluntate venerunt, aut sic venerunt sua voluntate, ut mendaciter scriptum sit quod »Dominus« ad hoc faciendum eorum »spiritum suscitavit?« Imo utrumque verum est, quia et sua voluntate venerunt, et tamen spiritum eorum Dominus suscitavit. Quod etiam sic dici potest, [Col. 0018A] eorum spiritum Dominus suscitavit, et tamen sua voluntate venerunt. Agit enim omnia potens in cordibus hominum etiam motum voluntatis illorum, ut per eos agat quod per eos agere ipse voluerit, qui omnino injuste aliquid velle non novit. Quid est quod homo Dei dixit ad Amaziam regem: »Non veniat tecum exercitus Israel: non est enim Dominus cum Israel et omnibus filiis Ephrem: quoniam si putaveris obtinere te in illis, in fugam convertet te Deus ante inimicos, quoniam est virtus Deo vel adjuvare vel in fugam vertere?« (II Par. XXV, 7, 8.) Quomodo virtus Dei alios adjuvat in bello dando eis fiduciam, alios immisso timore vertit in fugam, nisi quia ille »qui in coelo et in terra omnia quaecunque voluit fecit (Psal. CXXXIV, 6),« etiam in hominum cordibus [Col. 0018B] operatur. Legimus quid dixerit Joas, rex Israel, mittens nuntium ad Amaziam regem volentem pugnare cum illo. Nam post aliqua dixit: »Nunc sede in domo tua. Quid provocas in te malum, et cades tu et Judas tecum?« (IV Reg. XIV, 9, 10.) Deinde Scriptura subjunxit: »Et non audivit Amazias, quoniam a Deo erat ut traderetur in malum [al., in manus ejus] (II Par. XV, 19, 20), quoniam quaesierunt deos Edon.« Ecce Deus volens idololatriae peccatum vindicare, hoc operatus est in ejus corde, cui utique juste irascebatur, ut admonitionem salubrem non audiret, sed ea contempta iret in bellum, ubi cum suo exercitu caderet. Per Ezechielem prophetam dicit Deus: »Et propheta si erraverit, et locutus fuerit, ego Dominus seduxi prophetam illum, et extendam manum [Col. 0018C] meam super eum, et exterminabo eum de medio populi mei Israel (Ezech. XIV, 9).« In libro Esther scriptum est quod mulier ex populo Israel in terra captivitatis facta erat uxor alienigenae regis Assueri: ergo in ejus libro scriptum est (cap. III, IV) quod cum haberet necessitatem interveniendi pro populo suo, quem rex ubicunque in regno ejus esset, jusserat trucidari, oravit ad Dominum: cogebat enim eam magna necessitas, ut praeter jussum regis et praeter ordinem suum ad illum auderet intrare, et vide quid Scriptura dicat: »Et intuitus est eam tanquam taurus in impetu indignationis suae, et timuit regina, et conversus est color ejus per dissolutionem, et inclinavit se super caput delicatae suae, quae praecedebat eam. Et convertit Deus, et transtulit [Col. 0018D] indignationem ejus in lenitatem (Esther V, sec. LXX).« Scriptum est et in Proverbiis Salomonis: »Sicut impetus aquae, sic cor regis in manu Dei; quocunque voluerit declinabit illud (Prov. XXI, 1).« Et in psalmo CIV legitur dictum de Aegyptiis quid fecerit eis Deus: »Et convertit cor eorum ut odirent populum ejus, et dolum facerent in servos ejus (Psal. CIV, 25).« In litteris etiam apostolicis vide quae scripta sunt in Epistola Pauli apostoli ad Romanos: »Propterea tradidit illos Deus in desideria cordis eorum in immunditiam.« Item paulo post: »Propter hoc tradidit illos Deus in passiones ignominiae.« Item paulo post: »Sicut non probaverunt habere Deum in notitia, tradidit illos Deus in reprobam [Col. 0019A] mentem, ut faciant quae non conveniunt (Rom. I, 24, 26, 28).« Et ad Thessalonisences in Epistola secunda ait de quibusdam: »Pro eo quod dilectionem veritatis non receperunt, ut salvi fierent, ideo mittet illis Deus operationem erroris, ut credant mendacio, et judicentur omnes qui non crediderunt veritati, sed consenserunt iniquitati (II Thess. II, 10, 11).« His et talibus testimoniis divinorum eloquiorum, quae omnia commemorare nimis longum, satis, quantum existimo, manifestatur operari Deum in cordibus hominum ad inclinandas eorum voluntates quocunque voluerit, sive ad bona pro sua misericordia, sive ad mala pro meritis eorum, judicio utique suo aliquando aperto, aliquando occulto, semper tamen justo. Fixum enim debet esse et immobile [Col. 0019B] in corde vestro quia »non est iniquitas apud Deum (Rom. IX, 14).« Ac per hoc quando legitis in litteris veritatis a Deo seduci homines, aut obtundi vel obdurari corda eorum, nolite dubitare praecessisse mala merita eorum, ut juste ista paterentur, ne incurratis illud proverbium Salomonis: »Insipientia viri violat vias ejus, Deum autem causatur in corde suo (Prov. XIX, 3, sec. LXX).«

His beati Augustini verbis manifestissime docemur cogitationes hominum et actus divinae obtemperare dispositioni, quamvis ipsi homines hoc nolint, nec eorum intentio ejus voluntati et imperio velit obedire. De hac dispositione divina beatus Gregorius in libro Moralium XXIX (cap. ult.) ita loquitur: [Ordinem coeli nosse est supernarum dispositionum occultas praedestinationes [Col. 0019C] videre; rationem vero ejus in terram ponere, est ante humana corda talium secretorum causas aperire. Rationem videlicet coeli in terra ponere, est supernorum judiciorum mysteria vel considerando discutere, vel loquendo manifestare. Quod utique facere in hac vita positus nullus potest. Ut enim a parvis ad majora veniamus, quis intelligat quae esse ratio secretorum potest, quod saepe vir justus a judicio non solum non vindicatus, sed etiam punitus redeat; et iniquus ejus adversarius non solum non punitus sed etiam victor abscedat? Quis intelligat cur vivit alius insidians mortibus proximorum, et moritur alius qui profuturus esset vitae multorum? Alius culmen potestatis assequitur, qui non nisi laedere studet, alius tantummodo laesos defendere [Col. 0019D] concupiscit, et tamen ipse oppressus jacet. Alius vero vacare appetit, et innumeris negotiis implicatur: alius negotiis implicari desiderat, et coactus vacat. Alius male inchoans usque ad vitae suae terminum ad pejora protrahitur: alius bene incipiens per longitudinem temporum proficit ad augmenta meritorum. Atque econtra alius male vivens diu reservatur, ut corrigatur: alius vero bene quidem videtur vivere, sed in hac vita eo usque durat quoad perversa prorumpat. Alius in errore infidelitatis natus, in errore deficit: alius in catholicae fidei rectitudine genitus, in catholicae fidei rectitudine consummatur. Econtra vero alius catholicae matris ventre editus, juxta vitae terminum erroris voragine [Col. 0020A] devoratur: alius autem vitam suam in catholica pietate consummat, qui ortus in perfidia, cum lacte matris hauserat virus erroris. Alius celsitudinem bene vivendi appetere et volet et valet: alius nec volet nec valet: alius volet et non valet: alius valet et non volet. Quis ergo ista judiciorum coelestia secreta discutiat? Quis intelligat discretam lancem aequitatis occultae? Ad cognoscendos quippe istos judiciorum secretorum sinus nullus ascendit. Dicatur ergo homini ut se nescire cognoscat; nescientem vero se cognoscat, ut timeat: timeat, ut humilietur; humilietur, ne praesumat in se; non praesumat in se, ut Conditoris sui auxilium requirat; et qui in se fidens mortuus est, auctoris sui appetens adjutorium vivat. Audiat itaque vir justus jam [Col. 0020B] quidem se sciens, sed adhuc quae supra se sunt nesciens: »Nunquid nosti ordinem coeli, et pones rationem ejus in terra?« (Job XXXVIII, 33.) Id est nunquid occultos ordines judiciorum coelestium comprehendis, aut aperire humanis auribus sufficis? Beatus igitur Job de judiciorum incomprehensibilium investigatione requiritur, ac si ei aperte diceretur: Cuncta quae pateris tanto tolerare patientius debes, quanto, secretorum coelestium ignarus, cur haec pateris nescis.]

De qua occulta secretorum judiciorum dispensatione loquens (cap. 29) monstrat Judaicum populum repulsum et gentilem susceptum, ita dicens: »[In similitudinem lapidis aquae durantur (Job XXXVIII, 30).« Aquas enim populos accipi jam saepius edocuisse me [Col. 0020C] memini. In lapide vero pro ipsa duritia aliquando gentiles populi designantur. Ipsi quippe lapides coluerunt, et de eis per Prophetam dictum est: »Similes illis fiant qui faciunt ea, et omnes qui confidunt in eis (Psal. XIII, 8).« Unde Joannes Judaeos aspiciens se de stemmate generationis extollere, et gentiles praevidens ad Abrahae prolem fidei cognatione transire, ait: »Ne velitis dicere inter vos: Patrem habemus Abraham. Dico enim vobis quia potens est Deus de lapidibus istis suscitare filios Abrahae (Matth. III, 9);« lapides utique duros perfidia gentiles vocans. Quia ergo primum Judaea Deo credidit, gentilitate omni in perfidiae suae obstinatione remanente, postmodum vero ad fidem corda gentilium mollita sunt, et Judaeorum infidelitas obdurata, [Col. 0020D] bene dictum est, »in similitudinem lapidis aquae indurantur.« Ac si diceret: Illa mollia et penetrabilia fidei corda Judaeorum in insensibilitate vertuntur gentium. Cum enim misericors Deus gentes traxit, iratus Judaeam repulit. Actumque est ut sicut dudum, ad percipiendam fidem gentilitas fuerat obdurata, ita postmodum ad fidem gentilitate suscepta, Judaeae populus perfidiae torpore duresceret. Unde Paulus apostolus eisdem gentibus dicit: »Sicut aliquando vos non credidistis Deo, nunc autem misericordiam consecuti estis propter illorum incredulitatem: ita et isti non crediderunt in vestra misericordia, ut et ipsi misericordiam consequantur. Conclusit enim, Deus omnia in incredulitate, ut omnium misereatur [Col. 0021A] (Rom. XI, 30-32).« Quam sententiam suam primo quidem de vocatione Judaeorum et repulsione gentium, postmodum vero de vocatione gentium et repulsione Judaeorum, subtiliter pensans, seque occulta Dei judicia comprehendere non posse considerans, exclamando subjunxit: »O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus!« (Ibid., 33.) Unde hic quoque cum de Judaeorum perfidia Dominus diceret: »In similitudinem lapidis aquae durantur,« ut de repulsione eorum occulta esse sua judicia demonstraret, apte subdidit: »Et superficies abyssi constringitur (Job XXXVIII, 30),« quia superjecto quodam ignorantiae nostrae velamine, incomprehensibilitas divini judicii humanae [Col. 0021B] mentis oculo nullatenus penetratur. Scriptum quippe est: »Judicia tua abyssus multa (Psal. XXXV, 7).« Nemo ergo perscrutari appetat cur cum alius repellitur, alius eligatur; vel cur cum alius eligitur, alius repellatur: quia superficies abyssi constringitur, et, attestante Paulo, »inscrutabilia sunt judicia ejus, et investigabiles viae ejus.]«

Item in eodem libro (cap. 9) de eadem dispositione cum tractaret sententiam beati Job qua dicitur ei a Domino: »Indica mihi si nosti omnia: in qua via habitet lux, et tenebrarum quis locus sit (Job XXXVIII, 18, 19).« [Ac si dicatur ei: Si plenam te habere scientiam suspicaris, dic vel in cujus corde ea, quae nunc deest, innocentia veniat, vel in cujus corde ea, quae nunc est, malitia perseveret. »In qua [Col. 0021C] via habitet lux,« id est cujus mentem veniens justitia impleat. »Et tenebrarum quis locus sit,« id est in quo iniquitas caeca perduret. »Ut ducas unumquodque ad terminos suos,« id est, ut dijudices si vel is qui nunc iniquus cernitur, in iniquitate vitam finiat; vel is qui justus cernitur, extremitatem vitae suae cum justitiae perfectione concludat. »Et intelligas semitas domus ejus,« id est consideres atque discernas vel cui bona actio perseverans aeternam mansionem praestet in regno, vel quem usque ad terminum suum actio prava constringens in aeternum damnet supplicium. Domus quippe pro mansione ponitur, semita pro actione. Semita igitur ad domum ducit, quia actio ad mansionem pertrahit. Sed quis hominum ista discussus dicat? quis ista [Col. 0021D] saltem imperterritus audiat? Multos enim videmus quotidie qui justitiae luce resplendent, et tamen ad finem suum nequitiae obscuritate tenebrantur. Et multos cernimus peccatorum tenebris obvolutos, et tamen juxta vitae suae terminum repente reddi luce justitiae liberos. Multos etiam novimus semel inventam viam justitiae illibate usque ad obitum tenuisse, et plerosque conspeximus usque ad exitum coepta semel crimina sine cessatione cumulasse. Quis vero inter ista occultorum judiciorum nubilas mentis suae radium mittat, ut aliqua consideratione discernat vel quis perduret in malo, vel quis perseveret in bono, vel quis ab infimis convertatur ad summa, vel quis a summis revertatur ab infima? Latent haec [Col. 0022A] sensus hominum nec quidquam de cujuslibet fine cognoscitur, quia divinorum judiciorum abyssus humanae mentis oculo nullatenus penetratur. Vidimus namque quod illa Deo aversa gentilitas justitiae luce perfusa est, et Judaea dudum dilecta perfidiae est nocte caecata. Scimus etiam quod latro de patibulo transivit ad regnum, Judas de apostolatus gloria est lapsus in tartarum. Rursumque quia sortes aliquando quae coeperint non mutantur, et latronem novimus alium pervenisse ad supplicium, et apostolos scimus percepisse propositum quod desideraverant Regnum. Quis ergo discutiat in qua via habitet lux et tenebrarum quis locus sit, ut ducat unumquodque ad terminos suos, et intelligat semitas domus ejus? Video Paulum ex illa persecutionis saevitia [Col. 0022B] ad gratiam apostolatus vocatum (Act. IX, 1), et tamen sic inter judicia occulta formidat, ut reprobari se etiam postquam vocatus est timeat. Ait enim: »Castigo corpus meum et servituti subjicio: ne forte aliis praedicans ipse reprobus efficiar (I Cor. IX, 27).« Et rursum: »Ego me non arbitror comprehendisse; unum autem quae retro oblitus, in ea quae sunt priora extendens me, ad destinatum sequor, ad palmam supernae vocationis Dei in Christo Jesu. Sequor autem si comprehendam, in quo et comprehensus sum (Phil. III, 13, 14).« Et certe jam de illo voce Dominica dictum fuerat: »Vas electionis mihi est (Act. IX, 15),« et tamen adhuc castigans corpus suum metuit ne reprobetur. Vae miseris nobis, qui de electione nostra nullam adhuc Dei vocem cognovimus, [Col. 0022C] et jam in otio quasi de securitate torpemus.]

Quid enim his occultorum judiciorum abditis sanctus Gregorius nos edocet, nisi quod uniuscujusque actus et finis divina moderatione disponitur, et humanas quidem mentes erroris nubila confundunt, ne vel de se, vel de aliis scire possint quid apud se in judiciis secretis agatur: cum tamen scire omnimodo debent coelesti dispensatione omnia geri, et singulorum actus ad finem, quo coelestis sapientia judicaverit, perduci. Item in libro XXX (cap. 5), sumens testimonium psalmi XLI: »Ingrediar in locum tabernaculi admirabilis usque ad domum Dei, in voce exsultationis, et confessionis sonus epulantis.« [Qui igitur intus voce exsultationis et confessionis ac sonum [Col. 0022D] civitatis epulantis audierat, quid illum aliud nisi coeli concentus excitavit? Qui tamen concentus reprobis dormit, quia eorum cordibus nequaquam per vocem compunctionis innotescit. Non enim considerare illam desiderabilem supernorum civium frequentiam student, nullo ardoris radio illa solemnitatis internae festa conspiciunt, nulla in intimis contemplationis penna sublevantur. Solis namque visibilibus serviunt, et idcirco nihil supernae suavitatis intrinsecus audiunt: quia eos, sicut et superius diximus, in aure cordis curarum saecularium surdi tumultus premunt.] Quia igitur occulti dispensatione judicii quod aliis aperitur, aliis clauditur, quod aliis detegitur, aliis occultatur, dicitur [Col. 0023A] recte: »Quis narrabit coelorum narrationem, et concentum coeli quis dormire faciet?« (Job XXXVIII, 37.) Quod haec vox exsultationis et confessionis aliorum cordibus insonet, aliorum vero abscondatur, occulti dispensatione judicii manifestat fieri demonstrans universa supernis dispositionibus moderari. Item in eodem libro (cap. 6): »Quando fundebatur pulvis in terra et glebae compingebantur.« Ac si diceret: Cum primo [al., tunc primum] vocatione et discretione manifesta, secreta spiritalia et non sine misericordia aliis aperui, et non sine justitia aliis clausi, cum alios respuerem et alios intra Ecclesiam concordia charitatis adunarem. Et hic quod alii respuuntur, et alii recipiuntur, divini docet esse dispensationem judicii. Item in lib. XXXII sub Behemoth [Col. 0023B] persona de adversario hominum loquens, ejus saevitiam divina docet moderatione frenari, ne amplius noceat quam superna dispositio permittit, ita dicens: »Qui fecit eum, applicavit gladium ejus (Job XL, 14).« Gladius quippe Behemoth istius ipsa nocendi malitia est. Sed ab eo a quo bonus per naturam factus est, ejus gladius applicatur, quia ejus malitia divina dispensatione restringitur, ne ferire tantum mentes hominum quantum appetit permittatur. Quod ergo hostis noster et multum potest, et minus percutit, ejus gladium pietas Conditoris astringit, ut replicatus intra ejus conscientiam lateat, et ultra quam desuper juste disponitur sese in mortes hominum ejus malitia non extendat. Quod igitur ad multa fortiter praevalet, hoc de principio [Col. 0023C] magnae conditionis potest; quod vero a quibusdam vincitur, ejus nimirum gladius ab auctore replicatur. Iste namque Behemoth, quia »principium viarum Dei est,« cum contra sanctum virum licentiam tentationis accepit, gentes movit, greges abstulit, ignem de coelo deposuit, perturbato aere ventos excitavit, domum concutiens subruit, convivantes filios exstinxit, uxoris mentem in dolo pravae persuasionis exercuit, mariti carnem inflictis vulneribus confodit; sed ejus gladius a Conditore replicatur, cum dicitur: »Animam illius serva (Job II, 6).« Qui replicato gladio quantae infirmitatis sit, Evangelio attestante describitur: quia nec manere in obsesso homine potuit, nec rursus invadere bruta animalia non jussus praesumpsit dicens: »Si ejicis nos, mitte nos in [Col. 0023D] gregem porcorum (Matth. VIII, 31).« Malitiae quippe ejus gladius quam sit replicatus ostenditur, cui si potestas suae malitiae non praebetur, grassari nec in porcos valet. Quando ergo iste sua sponte nocere factis ad Dei imaginem hominibus audeat, de quo nimirum constat quod non jussus contingere nec porcos praesumat. Item in lib. XXXIII (cap. 13), qualiter antiqui hostis nequitia nequaquam a divino judicio discordando discrepet, demonstrat, cum sententiam tractaret quae dicit de eo: »Nunquid feriet tecum pactum, et accipies eum servum sempiternum?« (Job XL, 23.) Subaudis ut ego. Sed valde solerter intuendum est quod pactum cum Domino Leviathan iste feriat, ut sempiternus ab eo servus habeatur. [Col. 0024A] In pacto namque discordantium partium voluntas impletur, ut ad votum suum quaeque perveniat et jurgia desiderato fine concludat. Antiquus itaque hostis a sinceritate divinae innocentiae malitiae suae succensus face discordat, sed ab ejus judicio etiam discordando non discrepat. Nam viros justos semper malevole tentare appetit, sed tamen Dominus hoc vel misericorditer fieri vel juste permittit. Haec ipsa ergo tentationis licentia pactum vocatur, in qua et desiderium tentatoris agitur, et tamen per eam miro modo voluntas justi dispensatoris completur. Erudiendos enim electos suos Dominus saepe tentatori subjicit, sicut post paradisi claustra, post tertii coeli secreta, ne revelationum magnitudine Paulus extolli potuisset, ei Satanae angelus datus est (II [Col. 0024B] Cor. XII, 7). Sed, ut praefati sumus, ipsa hac tentatione disponitur ut qui elati perire poterant, humiliati a perditione serventur. Secreto ergo dispensationis ordine, unde saevire permittitur iniquitas diaboli, inde pie perficitur benignitas Dei. Et bene ex hoc pacto quod cum Domino ferire dicitur, servus accipi perhibetur, quia inde obtemperat nutibus supernae gratiae unde exercet iram nequissimae voluntatis suae. Servus ergo ex pacto est, qui dum voluntatem suam implere permittitur, a superni consilii voluntate ligatur, ut electos Dei, sicut dictum est, volens tentet, in tentando nesciens probet.

Quid ergo hac sententia docemur, nisi quod antiqui hostis tentamenta, dum nocere sanctis properant, unde eis nocere callidus hostis appetit, inde [Col. 0024C] disponente superna gratia eorum merita multiplicat? Secreto ergo dispensationis ordine et saevire permittitur diabolus, et tamen ex ejus accepta potestate dum fideles probantur, benignitas Dei commendatur, et inde servit invitus, unde malitiose nititur opprimere Dei servos. Quoniam potestas inimici nihil valet, nisi quantum superna potestas concesserit. Unde voluntas inimici est iniqua: sed dum servit superni judicis dispositioni, justa comprobatur. Item in libro XII (cap. 2). Nulla quae in hoc mundo hominibus fiunt, absque omnipotentis Dei consilio occulto veniunt. Nam cuncta Deus secutura praesciens, ante saecula decrevit qualiter per saecula disponantur. Statutum quippe jam homini est vel quantum hunc mundi prosperitas sequatur, vel quantum adversitas [Col. 0024D] feriat, ne electos ejus aut immoderata prosperitas elevet, aut nimia adversitas gravet. Statutum quoque est quantum in ipsa vita mortali temporaliter vivatur. Nam etsi annos quindecim Ezechiae regi ad vitam addidit omnipotens Deus (IV Reg. XX, 1), cum eum mori permisit, tunc eum praescivit esse moriturum. Qua in re quaestio oritur, quomodo ei per prophetam dicatur: »Dispone domui tuae, quia morieris tu, et non vives;« cui cum mortis sententia dicta est, protinus ad ejus lacrymas est vita addita. Sed per prophetam Dominus dixit quo tempore mori ipse merebatur; per largitatem vero misericordiae illo eum tempore ad mortem distulit, quod ante saecula ipse praescivit. Nec propheta igitur [Col. 0025A] fallax, quia tempus mortis innotuit, quo vir ille mori merebatur: nec Dominica statuta convulsa sunt, quia, ut ex largitate Dei anni vitae crescerent, hoc quoque ante saecula praefixum fuit; atque spatium vitae quod inopinate foris est additum, sine augmento praescientiae fuit intus statutum. Bene ergo dicitur: »Constituisti terminos ejus, qui praeteriri non poterunt.« Quod tamen intelligi etiam juxta spiritum valet, quia nonnunquam in virtutibus proficere conamur, et quaedam dona percipimus, a quibusdam vero repulsi in imis jacemus. Nemo enim est qui tantum virtutes apprehendat quantum desiderat, quia omnipotens Deus, interiora discernens, ipsis spiritalibus profectibus modum ponit: ut ex hoc homo quod apprehendere conatur, et non valet, in illis se [Col. 0025B] non elevet quae valet. Unde ille quoque egregius praedicator, qui raptus ad tertium coelum fuerat, paradisi arcana penetraverat, esse post revelationem tranquillus atque intentatus non valebat (II Cor. XII, 1). Sed quia omnipotens Deus terminos constituit homini, qui praeteriri non poterunt, et elevavit hunc ad cognoscendum sublimia, et reduxit iterum ad infirma toleranda, ut modi sui mensuras aspiciens dum securitatem comprehendere conaretur et non posset, ne per elationem extra se iret, per humilitatem cogeretur intra suos semper terminos redire. Quibus verbis beatus Gregorius non solum in his quae secundum corpus homines patiuntur, divinam dispensationem moderatricem ostendit, verum etiam in spiritalibus profectibus divinae dispositionis [Col. 0025C] mensuram esse demonstrat: ut universa quae sive secundum corpus, sive secundum animam aguntur, divinae moderationis constituta nequaquam transgredi comprobentur. Item in eodem libro (cap. 52). Praefixi dies singulis ab interna Dei praescientia, nec augeri possunt nec minui, nisi contingat ut ita praesciantur, ut aut cum optimis operibus longiores sint, aut cum pessimis breviores. Sicut Ezechias augmentum dierum meruit impensione lacrymarum (IV Reg. XX, 6); et sicut de perversis scriptum est: »Indisciplinatis obviat mors (Prov. XXIX, 1).« Sed saepe iniquus, quamvis in occulta Dei praescientia longa vitae ejus tempora non sint praedestinata, ipse tamen quia carnaliter vivere appetit, longos animo dies proponit. Et quia ad illud tempus pervenire non [Col. 0025D] valet quod exspectat, quasi antequam dies illius impleantur perit. Et hic dum dies humanae vitae docet ex divina praedestinatione definitos, monstrat actus humanae vitae divina dispensatione deservire. Item in libro XVI (cap. 10), cum tractaret sententiam qua de iniquis dicitur: »Qui sublati sunt ante tempus suum, et fluvius subvertit fundamenta eorum (Job XXII, 16),« haec subsecutus est: Cum tempus vitae a divina praescientia nobis sit procul dubio praefixum, quaerendum valde est qua ratione nunc dicit quod iniqui ex praesenti saeculo ante tempus proprium subtrahantur. Omnipotens enim Deus, etsi plerumque mutat sententiam, consilium nunquam. Eo ergo tempore ex hac vita quisque [Col. 0026A] subtrahitur, quo ex divina potentia ante tempora praescitur. Sed sciendum quia creans et ordinans nos omnipotens Deus, juxta singulorum merita disponit et terminum: ut vel malus ille breviter vivat, ne multis bene agentibus noceat, vel bonus iste diutius in hac vita subsistat, ut multis boni operis adjutor existat; vel rursum malus longius differatur in vita, ut prava adhuc opera augeat, ex quorum tentatione purgati justi verius vivant, vel bonus citius subtrahatur, ne, si hic diu vixerit, ejus innocentiam malitia corrumpat. Sciendum tamen quia benignitas Dei est peccatoribus spatium poenitentiae largiri; sed quia accepta tempora non ad fructum poenitentiae, ad usum vero iniquitatis vertunt, quod a divina misericordia mereri poterant, amittunt. Quamvis [Col. 0026B] omnipotens Deus illud tempus uniuscujusque ad mortem praesciat quo ejus vita terminatur, nec alio in tempore quisquam mori potuit, nisi ipso quo moritur. Nam si Ezechiae anni additi ad vitam quindecim memorantur, tempus quidem vitae crevit ab illo termino quo mori ipse merebatur. Nam divina dispositio ejus tempus tunc praesciit, quod hunc postmodum ex praesenti vita subtraxit. Cum ergo ita sit, quid est quod dicitur, »quia iniqui sublati sunt ante tempus suum?« Nisi quod omnes qui praesentem vitam diligunt, longiora sibi ejusdem vitae spatia promittunt. Sed cum eos mors superveniens a praesenti vita subtrahit, eorum vitae spatia, quae sibi longiora quasi in cogitatione tendere consueverant, intercidit. Item in eodem libro (cap. 37, 38), cum tractaret [Col. 0026C] sententiam beati Job dicentis: »Et nemo avertere potest cogitationem ejus (Job XXIII, 13),« haec subjungit: [Sicut enim immutabilis naturae est, ita immutabilis voluntatis. Cogitationem quippe ejus nullus avertit, quia nemo resistere occultis ejus judiciis praevalet. Nam etsi fuerunt quidam qui deprecationibus suis ejus cogitationem avertisse viderentur, ita fuit ejus interna cogitatio, ut sententiam illius avertere deprecando potuissent, et ab ipso acceperunt quod agerent apud ipsum. Dicat ergo: »Et nemo avertere potest cogitationem ejus,« quia semel fixa judicia mutari nequaquam possunt: Unde scriptum est: »Praeceptum posuit, et non praeteribit (Psal. CXLVIII, 6);« et rursum: »Coelum et terra transibunt, verba autem mea non transibunt (Luc. [Col. 0026D] XXI, 33);« et rursum: »Non enim cogitationes meae sicut cogitationes vestrae, neque viae meae, vestrae (Isa. LV, 8).« Cum ergo exterius mutari videtur sententia, interius consilium non mutatur, quia de unaquaque re immutabiliter intus constituitur, quidquid foras mutabiliter agitur. Sequitur: »Et anima ejus quodcunque voluit, fecit.« Cum sit cunctis corporibus exterior, cunctis mentibus interior Deus, ea ipsa vis ejus, qua omnia penetrat, cuncta disponit, anima illius appellatur. Cujus videlicet voluntati nec illa obsistunt quae contra voluntatem illius fieri videntur, quia hoc nonnunquam permittit fieri etiam quod non praecipit, ut per hoc illud certius impleatur quod jubet. Apostatae quippe angeli perversa voluntas [Col. 0027A] est, sed tamen adeo mirabiliter ordinatur, ut ipsae quoque ejus insidiae utilitati bonorum serviant, quos purgant dum tentant. Sic itaque ejus anima quodcunque voluit hoc fecit, ut inde quoque voluntatem suam impleat, unde voluntati illius repugnare videbatur.]

In omnibus istis sententiis beati Gregorii, interni dispositio secreti mirabiliter insinuatur, ut quaecunque agi videntur in tempore circa electos, ejus aeternitatis consilio apud eum definita consistant: non solum actiones sanctae, quas ejus munere percipiunt electi, sed et tentamenta adversarii, quibus electi probantur, divinae dispositionis moderamine diriguntur, ut adversus sanctos non aliud possint hostis insidiae quam quod decrevit sententia Dominatoris. [Col. 0027B] Et quanquam pravae cogitationes et iniqua tentamenta sive hominum, sive daemonum, multa velint facere contra voluntatem Dei, ex eis semper tamen voluntas illius completur: quia etsi voluntates perversae ex iniquitate veniant rationalis creaturae a Deo apostatantis, actiones tamen serviunt coelesti dispositioni; quia, sicut ait beatus Gregorius: [Anima ejus quodcunque voluit hoc fecit, quoniam inde voluntatem suam implet, unde putatur ejus voluntati repugnari.] Quod adeo verum esse idem sanctus Gregorius confirmat: ut quaecunque sancti viri orando merentur obtinere, in praedestinatione ante fuisse dicat Divinitatis ut haec orando perciperent. Nec alia possunt a Deo precibus promereri, nisi quae Divinitatis consilio fuerint praedestinata ut obtinerentur. [Col. 0027C] In Dialogo namque suo (cap. 8) ita ait: [Obtinere nequaquam possunt, nimirum sancti, quae praedestinata non fuerint; sed ea quae sancti viri orando efficiunt, ita praedestinata sunt ut precibus obtineantur. Nam ipsa quoque perennis regni praedestinatio, ita est ab omnipotente Deo disposita, ut ad hoc electi ex labore perveniant, quatenus postulando mereantur accipere quod eis omnipotens Deus ante saecula disposuit donare.]

De hac iterum dispensatione divinorum operum Prosper in libro de Vocatione gentium (Lib. I, cap. 15) ita loquitur: [Multa enim sunt in dispensatione divinorum operum, quorum causis latentibus soli monstrantur effectus, ut cum pateat quod geritur, non pateat cur geratur, negotio in medium deducto, [Col. 0027D] et in occultum ratione subducta, ut in eadem re et de inscrutabilibus praesumptio comprimatur et de manifestis falsitas refutetur. Neque enim si nescio cur ille Graecus creetur, hic barbarus; iste in divitiis, ille in egestate nascatur; hunc valida proceri corporis pulchritudo sublimet, illum debilium membrorum exilitas contracta deformet; iste a catholicis editus in veritatis cunabulis nutriatur, ille haereticorum progenies cum ipso lacte matris hauriat virus erroris; si denique mille alias differentias in habitu corporum, in qualitatibus animorum, in conditione temporum, in more regionum dijudicare non possum, ideo quod omnium horum Deus sit conditor atque ordinator ignoro; qui utique singulorum hominum [Col. 0028A] ita et corpora creavit et spiritus, ut praeter illam secuturam ex uniuscujusque studio voluntariam diversitatem ipsa conditionis exordio dissimillima numerositate variaret. Turbarent autem nos et in diversum distraherent multae vaniloquorum opiniones, qui de incognoscibilibus definire inconvenientia praesumpserunt, et has originales inaequalitates fatis, quae nulla sunt, et sideribus deputarunt, nisi certissima notitia teneremus Deum creatorem de elementis originalibus, prout vult, vas unumquodque formare, et unam naturam animarum, unam naturam corporum placitis sibi temperare mensuris. Quae utique opera Dei humanae intelligentiae non subtraherentur, si innotescere debuissent, et manifestaretur cur ita quidque fieret, nisi quod ita fieret scire [Col. 0028B] sufficeret. Dicit Dominus ad Moysen: »Quis dedit os homini, et quis fecit mutum et non audientem, videntem et caecum? Nonne ego Dominus Deus (Exod. IV, 11).« Et per Isaiam: »Nonne ecce ego fecundam et sterilem feci? dixit Deus (Isa. LXVI, 9).« In libro Ecclesiastico legitur: »Bona et mala, vita et mors, paupertas et honestas a Deo sunt (Eccli. XI, 14).« Et Job dicit: »Abundant tabernacula praedonum, et audacter provocant Deum, cum ipse dederit omnia in manibus eorum (Job XII, 6).« Et idem de omnium rerum humanarum profectu et defectu disputans, omnesque mutationes ad Dei judicia referens: »Apud ipsum est,« inquit, »sapientia et fortitudo: ipse habet consilium et intelligentiam: si destruxerit, nemo est qui aedificet; [Col. 0028C] si incluserit hominem, nullus est qui aperiat; si continuerit aquas, omnia siccabuntur; si emiserit eas, subvertent terram. Apud ipsum est fortitudo, et sapientia: ipse novit et decipientem et eum qui decipitur: adducit consiliarios in stultum finem et judices in stuporem. Balteum regum dissolvit, et praecingit fune renes eorum (Ibid., 13-18).« »Ducit sacerdotes inglorios, et optimates supplantat: commutans labium veracium, et doctrinam senum auferens; effundens despectionem super principes, et eos qui oppressi fuerant relevans: qui revelat profunda de tenebris et producit in lucem umbram mortis: qui multiplicat gentes, et perdet eas, et subversas in integrum restituet: qui immutat cor principum terrae, et decipit eos, ut frustra incedant [Col. 0028D] per invium: palpabunt quasi in tenebris, et non in luce, et errare eos faciet quasi ebrios (Ibid., 19-25).« Et iterum idem dicens voluntatem Dei irritam esse non posse: »Ipse enim, inquit, solus est et nemo avertere potest cogitationem ejus; et anima ejus quodcunque voluerit, hoc fiet.«]

Item Salvianus episcopus in libro tertio (sub. init.) de Gubernatione Dei omnia quae in mundo geruntur, cura et gubernaculo et judicio Dei moderari talibus verbis protestatur. [Quaeritur itaque si totum quod in hoc mundo est, cura et gubernaculo et judicio Dei agitur, cur melior multo sit barbarorum conditio, quam nostra? cur inter nos quoque ipsos sors bonorum durior quam malorum; cur probi jaceant, [Col. 0029A] improbi convalescant; cur iniquis vel maxime potestatibus universa succumbunt? Possim quidem rationabiliter et satis constanter dicere, Nescio: secretum enim consilium Divinitatis ignoro. Sufficit mihi ad causae hujus probationem dicti coelestis oraculum, Deus a se, ut libellis superioribus probavimus, omnia dicit aspici, omnia regi, omnia judicari. Si scire vis quid tenendum sit, habes litteras sacras. Perfecta ratio est hoc tenere quod legeris. Qua causa autem Deus haec de quibus loquimur, ita faciat, nolo a me requiras: homo sum, non intelligo; secreta Dei investigare non audeo, et ideo etiam attentare formido: quia ex hoc ipsum genus quasi sacrilegae temeritatis est, si plus scire cupias quam sinaris. Sufficiat tibi quod Deus a se agi ac dispensari [Col. 0029B] cuncta testatur. Quid me interrogas, quare alter sit major, alter minor; alter miser, alter beatus; alter fortis, alter infirmus? Qua causa quidem haec Deus faciat non intelligo, sed ad plenissimam rationem abunde sufficit quod a Deo agi ista demonstro. Sicut enim plus est Deus quam omnis humana ratio, sic plus mihi debet esse quam ratio, quod a Deo agi cuncta cognosco. Nihil ergo in hac re opus est novum aliquid audire, satis sit pro universis rationibus auctor Deus. Nec licet ut de his quae divino aguntur arbitrio aliud dicas justum, aliud injustum; quia quidquid a Deo agi vides atque convinceris, necesse est plus quam justum esse fatearis. Nec ergo de gubernaculo Dei atque judicio expeditissime ac fortissime dici possunt: neque enim necesse est ut argumentis [Col. 0029C] a me probetur quod hoc ipso quia a Deo dicitur, comprobatur. Itaque cum legimus dictum a Deo quia aspiciat jugiter omnem terram, hoc ipso probamus quod aspicit, quia aspicere se dicit. Cum legimus quod regat cuncta quae fecit, hoc ipso approbamus quod regit, quia se regere testatur. Cum legimus quod praesenti judicio universa dispenset, hoc ipso evidens est quod judicat, quia se judicare confirmat. Alia enim omnia, id est humana dicta, argumentis ac testibus egent; Dei autem sermo ipse sibi testis est: quia necesse est quidquid incorrupta veritas loquitur, incorruptum sit testimonium veritatis.]

Multis igitur catholicorum doctorum sententiis credimus approbatum mundum, et universa quae aguntur in mundo, divina dispensatione regi, et [Col. 0029D] judiciorum ejus statera appendi, et secundum voluntatis ejus consilium moderari. Quod si ita est, imo quia ita est, quis negare potest et electorum et reproborum finem a Deo nosci, et quod de singulis eorum agendum sit, divino jam examine determinatum haberi? Sicut enim novit opera singulorum, id est electorum et reproborum, sic quoque nec numerum eorum ignorat. Quapropter is qui singulorum actus intuetur, qui finem aspicit universorum, qui novit quid singulis retribuat, jam apud se praedestinatum habet quid ex eis sit acturus, et qui in fine gloria regni donentur, vel qui poenarum supplicio ferientur. Ut autem haec manifestioria fiant, de praedestinatione sanctorum quaedam subjicere [Col. 0030A] placuit, quae brevitati sufficiant et divinam gratiam commendent, et praedestinationis consilium non abscondant. Quod fides donum Dei sit, et nullus pereat praedestinatorum, beatus Augustinus in expositione Evangelii Joannis (Tract. LXXII) ita confirmat: [»Credendi, inquit, in eum qui justificat impium, deputatur fides ejus ad justitiam (Rom. IV, 5).« In hoc opere faciamus opera Christi, quia et ipsum credere in Christo, opus est Christi. Hoc operatur in nobis, non utique sine nobis. Audi ergo jam et intellige: »Qui credit in me, opera quae ego facio et ipse faciet (Joan. XIV, 12)?« Prius ego facio, deinde ipse faciet; quia facio ut faciat. Quae opera, nisi ut ex impio justus fiat? Et majora horum faciet. Quorum, obsecro? Nunquidnam omnium operum Christi majora [Col. 0030B] facit, qui cum timore et tremore suam ipsius salutem operatur; quod utique in illo, sed non sine illo Christus operatur? (Philip. II, 12.) Prorsus majus hoc esse dixerim, quam est coelum et terra, et quaecunque cernuntur in coelo et in terra. Coelum enim et terra transibunt: praedestinatorum autem, id est eorum quos praescit, salus et justificatio permanebunt. In illis tantum opera Dei, in his autem est etiam imago Dei.] Item quod opera sanctorum donum Dei sit, sic idem doctor in eodem libro (Tract. LXXXI) confirmat: »Sicut palmes non potest ferre fructum a semetipso, nisi manserit in vite: sic nec vos, nisi in me manseritis (Joan. XV, 4).« Magna gratiae commendatio, fratres mei: corda instruit humilium, ora obstruit superborum. Ecce cui si audent respondeant, [Col. 0030C] qui »ignorantes Dei justitiam, et suam volentes constituere, justitiae Dei non sunt subjecti (Rom. X, 3).« Ecce cui respondeant sibi placentes, et ad bona opera facienda Deum sibi necessarium non putantes. Nonne huic resistunt veritati homines mente corrupti, et reprobi circa fidem, qui respondent, et loquuntur iniquitatem, dicentes: A Deo habemus, quod homines sumus, a nobis ipsis autem quod justi sumus. Quid dicitis? quid vos ipsos decipitis? non assertores sed praecipitatores liberi arbitrii, ex alto elationis, per inania praesumptionis in profunda submersionis. Nempe vox vestra est, quod homo ex semetipso facit justitiam: hoc est altum elationis vestrae; sed veritas contradicit: »Palmes non potest ferre fructum a semetipso, nisi manserit [Col. 0030D] in vite (Joan. XV, 4).« Ite nunc per abrupta, et non habentes ubi figamini, ventosa loquacitate jactamini. Haec sunt inania praesumptionis vestrae, sed quid vos sequatur videte, et si est in vobis ullus sensus, horrete. Qui enim a semetipso se fructum existimat ferre, in vite non est; qui in vite non est, in Christo non est; qui in Christo non est, Christianus non est. Haec sunt profunda submersionis vestrae. Etiam atque etiam considerate quid adhuc Veritas adjungat, et dicat: »Ego sum, inquit, vitis, vos palmites; qui manet in me, et ego in eo, hic fert fructum multum: quia sine me nihil potestis facere (Ibid., 5).« Ne quisquam putaret, saltem parvum aliquem fructum posse a semetipso palmitem ferre, cum dixisset. [Col. 0031A] »Hic fert fructum multum, non ait, quia sine me parum potestis facere, sed nihil potestis facere.« Sive ergo parum, sive multum, sine illo fieri non potest, sine quo nihil fieri potest. Si ergo nihil fieri potest boni sine gratia Dei, omne opus bonum referendum est ad gratiam Dei. Item quod nos non eligimus Christum, sed Christus nos primus elegit, et cum essemus mali de malis effecit bonos, in eodem libro (Tract. LXXXVI) doctor praefatus nos instruit: »Non vos me elegistis, inquit, sed ego elegi vos (Joan. XV, 16).« [Haec est illa ineffabilis gratia. Quid enim eramus quando Christum nondum elegeramus, et ideo non diligebamus? Nam qui eum non elegit, quomodo diligit? Nunquid jam in nobis erat, quod in psalmo canitur: »Elegi abjectus esse in domo Domini mei magis, quam habitare [Col. 0031B] in tabernaculis peccatorum?« (Psal. LXXXIII, 11.) Non utique. Quid ergo eramus, nisi iniqui et perditi? Neque enim jam credideramus in eum, ut eligeret nos. Nam si jam credentes elegit, electos elegit. Cur ergo diceret: »Non vos me elegistis,« nisi quia: »Misericordia ejus praevenit nos?« (Psal. XVIII, 11.) Hic certe vacat vana illorum ratiocinatio, qui praescientiam Dei defendunt contra gratiam Dei, et ideo dicunt nos electos ante mundi constitutionem (Eph. I, 4), quia praescivit nos Deus futuros bonos, non seipsum nos facturum bonos. Non hoc dicit, qui dicit, »Non vos me elegistis;« quoniam si propterea nos elegisset, quia bonos futuros esse praesciverat, simul etiam praescisset quod eum nos fuissemus prius electuri. Non [Col. 0031C] enim aliter esse possemus boni: nisi forte dicendus est bonus, qui non eligit bonum. Quid ergo eligit in non bonis; non enim electi sunt, quia boni fuerunt, qui boni non essent nisi electi essent: »Alioquin gratia jam non est gratia (Rom. XI, 6),« si praecessisse contendimus merita. Haec quippe electio gratia est, de qua dicit Apostolus (Rom. XI, 5, 6): »Sic ergo et in hoc tempore reliquiae per electionem gratiae salvae factae sunt.« Unde subjungit. »Si autem gratia, jam non ex operibus, alioquin gratia jam non est gratia.« Audi, ingrate, audi: »Non vos me elegistis, sed ego vos elegi (Joan. XV, 16).« Non est ut dicas, ideo electus sum, quia jam credebam. Si enim credebas in eum, jam elegeras eum. Sed audi: »Non vos me elegistis.« Non est ut dicas: Antequam [Col. 0031D] crederem jam bona operabar, ideo electus sum. Quid enim est boni operis ante fidem? cum dicat Apostolus: »Omne quod non est ex fide, peccatum est (Rom. XIV, 23).« Quid ergo dicturi sumus audiendo: »Non vos me elegistis,« nisi quia mali eramus, et electi sumus, ut boni per gratiam nos eligentis essemus. Non est enim gratia, si praecesserant merita: est autem gratia. Haec igitur non invenit, sed efficit merita. Et videte, charissimi, quemadmodum non eligat bonos, sed quos eligit faciat bonos. »Ego, inquit, elegi vos et posui vos ut eatis, et fructum afferatis, et fructus vester maneat (Joan. XV, 16).« Nonne iste est fructus, de quo jam dixerat: »Sine me nihil potestis facere?« (Ibid., 5.) Elegit ergo [Col. 0032A] et posuit, ut eamus et fructum afferamus. Nullum itaque fructum unde nos elegit habebamus. »Ut eatis, inquit, et fructum afferatis.« Imus ut afferamus, et ipse est via qua imus, in qua nos posuit, ut eamus. Proinde misericordia ejus in omnibus praevenit nos. Si in omnibus, profecto non solum in factis, verum ut et fidem habeamus, et ut voluntatem boni ejus misericordia praeveniente consequamur. Nec cogitare enim bonum, nec velle, nec credere, nisi misericordia praeveniente possumus; quia in omnibus misericordia Dei praevenit nos.] Item quia de mundo damnato eligitur mundus qui salvatur, sic idem doctor in eodem libro (Tract. LXXXVII) astruit: »Si de mundo, inquit, essetis, mundus quod suum erat diligeret (Joan. XV, 19).« Universae utique hoc dicit [Col. 0032B] Ecclesiae, quam plerumque etiam ipsam mundi nomine appellat; sicut est illud: »Deus erat in Christo, mundum reconcilians sibi (II Cor. V, 19).« Itemque illud: »Non venit filius hominis ut judicet mundum, sed ut salvetur mundus per ipsum (Joan. III, 17).« Et in Epistola sua Joannes ait: »Advocatum habemus ad Patrem Jesum Christum justum, et ipse propitiator est peccatorum nostrorum, non tantum nostrorum, sed etiam totius mundi (Joan. II, 1, 2).« Totus ergo mundus Ecclesia est, et totus mundus odit Ecclesiam. Mundus igitur odit mundum, inimicus reconciliatum, damnatus salvatum, inquinatus mundatum: sed iste mundus, quem Deus in Christo reconciliat sibi, et qui per Christum salvatur, et cui per Christum peccatum omne donatur, de mundo [Col. 0032C] electus est inimico, damnato, contaminato. Ex ea quippe massa quae tota in Adam periit, fiunt »vasa misericordiae,« in quibus est mundus pertinens ad reconciliationem: quem mundus odit, ex eadem massa pertinens ad »vasa irae, quae perfecta sunt ad perditionem (Rom. IX, 22, 23).« Denique cum dixisset, »Si de mundo essetis, mundus quod suum erat diligeret,« continuo subjecit: »Quia vero de mundo non estis, sed ego elegi vos de mundo; propterea odit vos mundus.« Ergo et ipsi inde erant, unde ut non essent, electi sunt inde, non meritis suis, quorum nulla praecesserant bona opera, non natura, quae tota fuerat per liberum arbitrium in ipsa radice vitiata: sed gratuita, hoc est vera gratia. Qui enim de mundo mundum elegit, fecit quod eligeret, non invenit; [Col. 0032D] quia, »reliquiae per electionem gratiae salvae factae sunt. Si autem, inquit, gratia, jam non ex operibus, alioquin gratia jam non est gratia (Rom. XI, 5, 6).« Hic monstratur et eos qui non salvantur in perditionis massa relinqui, et eos qui salvantur, de ipsa perditionis massa liberari, non suo merito, sed gratia Christi; quia si consideretur meritum, tales fuerunt qui salvantur quales et illi qui salute indigni habentur. Omnes enim erant »filii irae;« sed qui salvantur fiunt de filiis irae, filii gratiae. Item in eodem libro (Tract. CIV), cum loqueretur de eo quod ait Filius ad Patrem: »Pater, venit hora, clarifica Filium tuum (Joan. XVII, 1),« hoc interponitur: Quapropter hoc quod ait, »Pater, venit hora, clarifica [Col. 0033A] Filium tuum,« ostendit omne tempus, et quid quando faceret, vel fieri sineret, ab illo esse dispositum, qui tempori subditus non est, quoniam quae futura fuerant per singula tempora in Dei sapientia causas efficientes habent, in qua nulla sunt tempora. Quibus verbis docemur quidquid fieri diversis temporibus videmus, vel certe facienda sunt, in Dei praedestinatione causas, cur fiant haberi, et secundum quod ipse qui ordinator est temporum disponit, universa fieri. Unde etiam et in consequentibus ait (Tract. eod.): Qui enim certis et immutabilibus causis omnia futura praedestinavit, quod facturus est fecit. Nam et per prophetam de illo dictum est: »Qui fecit quae futura sunt (Isa. XLV, 11).« Si ergo omnia quae facturus est Deus, in praedestinatione jam fecit, [Col. 0033B] profecto quibus largiturus est regnum, in praedestinatione jam dedit; et quos judicaturus ad poenam, in praedestinatione jam judicavit.

Item quod electi secundum Dei propositum praedestinati, et vocati sunt, idem doctor in libro de gratia et correptione (cap. 6 et 7) sic loquitur: [Quid est etiam quod in apostolorum Actibus legimus: »Audientes autem gentes gavisae sunt, et exceperunt verbum Domini, et crediderunt quotquot erant praeordinati in vitam aeternam (Act. XIII, 48).« Quis operatus est eos in vitam aeternam, nisi qui vasa misericordiae operatus est eos? qui et »elegit illos in Filio suo ante constitutionem mundi (Ephes. I, 4)« per electionem gratiae. »Si autem gratia, jam non ex operibus, alioquin gratia jam non est gratia [Col. 0033C] (Rom. XI, 6).« Non enim sic sunt vocati, ut non essent electi; propter quod dictum est: »Multi enim vocati, pauci vero electi (Matth. XX, 16).« Sed quoniam secundum propositum vocati sunt, profecto et electi sunt per electionem, ut dictum est, gratiae, non praecedentium meritorum suorum; quia gratia illis est omne meritum. De talibus dicit Apostolus: »Scimus quoniam diligentibus Deum omnia cooperantur in bonum his, qui secundum propositum vocati sunt: quoniam quos ante praescivit, et praedestinavit conformes imaginis Filii sui, ut sit ipse primogenitus in multis fratribus: quos autem praedestinavit, illos et vocavit; quos autem vocavit, ipsos et justificavit; quos autem justificavit, ipsos et glorificavit (Rom. VIII, 28-30).« Ex istis nullus perit, [Col. 0033D] quia omnes electi sunt. Electi sunt autem, quia secundum propositum vocati sunt: propositum autem non suum, sed Dei.] Item quod nullus electorum qui praedestinati sunt, perire potest, et de Juda, quod electus in apostolatus honorem per judicium, vel ad effundendum sanguinem Christi, cum loqueretur praefatus doctor in eodem libro (cap. 7) de capitulo apostoli, in quo ait: »Quos autem praedestinavit, illos et vocavit,« ita subjunxit: [Eos itaque vult intelligi, quos »secundum propositum vocavit,« ne putentur in eis aliqui esse vocati, et non electi, propter illam Dominicam sententiam: »Multi vocati, pauci electi (Matth. XX, 16).« Quicunque enim electi, sine dubio etiam vocati: non autem quicunque vocati, [Col. 0034A] consequenter electi. Illi ergo electi, ut saepe dictum est, qui secundum propositum vocati, qui etiam praedestinati atque praesciti. Horum si quisquam perit, fallitur Deus; sed nemo eorum perit, quia non fallitur Deus. Horum si quisquam perit, vitio humano vincitur Deus: sed nemo eorum perit, quia nulla re vincitur Deus. Electi enim sunt ad regnandum cum Christo, non quomodo electus Judas ad opus cui congruebat. Ab illo quippe electus est, qui novit bene uti etiam malis, ut et per opus ejus damnabile, illud propter quod ipse venerat, opus venerabile compleretur. Cum itaque audimus: »Nonne ego vos duodecim elegi, et unus ex vobis diabolus est (Joan. VI, 71), illos debemus intelligere electos per misericordiam, illum per judicium; illos ad obtinendum [Col. 0034B] regnum suum, illum ad fundendum sanguinem suum.] Et in hac sententia duplicem ostendit electionem, quod alii scilicet eligantur non permansuri in operibus justitiae, de quibus dicitur: »Multi vocati;« alii vero sic eliguntur, ut permaneant, de quibus ait Apostolus: »Quos praedestinavit, illos et vocavit (Rom. VIII, 29).« Ex istis autem nullus perire potest: nam et Judam dicit electum, sed non ad regnum, sed ad apostolatus honorem. Quod autem illum dicit electum ad fundendum sanguinem suum, propter illum occultae praedestinationis ordinem dicit, qua universorum actus, id est bonorum et malorum, occulto judicio disponit. Quia etsi bona opera, et cogitationes bonae a Deo sunt tantum, malae autem cogitationes ex concupiscentia rationalis creaturae, [Col. 0034C] sicut et mala opera ex mala concupiscentia, non autem a Deo. Attamen divinae dispositionis ordine moderantur: quia in hac republica, quae est universus mundus, omnipotens Deus, sicut et rector, ita et dispositor est, et omnia quae fiunt, illius dispositioni serviunt. Nam quamvis multa fiant, quae contra illius voluntatem fieri videantur, unde tamen illius voluntati repugnare videntur, inde etiam ejus dispositioni serviunt. Item quod qui pereunt, de numero electorum non sunt, in eodem libro (cap. 7) sic docemur: [Horum, inquit, fides quae per dilectionem operatur, profecto aut omnino non deficit, aut si qui sint quorum deficit, reparatur antequam ista vita finiatur, et deleta quae intercucurrerat iniquitate, usque in finem perseverantiae deputatur. Qui vero perseveraturi [Col. 0034D] non sunt, ac sic a fide Christiana et conversatione lapsuri sunt, ut tales eos vitae hujus finis inveniat, procul dubio nec illo tempore, quo bene pieque vivunt, in istorum numero computandi sunt. Non enim sunt a massa illa perditionis praescientia Dei et praedestinatione discreti, et ideo nec secundum propositum vocati, ac per hoc nec electi, sed in eis vocati sunt, de quibus dictum est (Matth. XX, 16): »Multi vocati, et non in eis de quibus dictum est, pauci vero electi.« Et tamen qui eos neget electos cum credunt, et baptizantur, et secundum Deum vivunt? Plane dicuntur electi a nescientibus quid futuri sunt, non ab illo qui eos novit non habere perseverantiam quae ad beatam vitam perducit [Col. 0035A] electos, scitque illos ita stare, ut praescierit esse casuros (Ibid., c. 8). Hic si a me quaeratur, cur eis Deus perseverantiam non dederit, qui eam, qua Christiane viverent, dilectionem dedit, me ignorare respondeo. Non enim arroganter, sed agnoscens modulum meum, audio dicentem Apostolum: »O homo, tu quis es, qui respondeas Deo?« (Rom. IX, 20.) Et: »O altitudo divitiarum sapientiae et scientiae Dei! quam inscrutabilia sunt judicia ejus, et investigabiles viae ejus!« (Rom. XI, 33.) Quantum itaque nobis judicia sua manifestare dignatur, gratias agamus: quantum vero abscondere, non adversus ejus consilium murmuremus.] Et hic geminam electionem exponens, alios sic dicit electos, alios vero ad tempus electos, sed non usque in finem permansuros. Quare [Col. 0035B] autem illi sic eligantur, et isti sic, sicut ignoratur a nobis, ita nec discutiendum. Item quod filiis infidelium dat Deus perseverantiam, et filiis infidelium non dat, inscrutabilia esse judicia Dei idem doctor ostendit in eodem libro (cap. 8) dicens: [Mirandum est quidem, multumque mirandum, quod filiis suis quibusdam Deus, quos regeneravit in Christo, quibus fidem, spem, dilectionem dedit, non dat perseverantiam, cum filiis alienis scelera tanta dimittat, atque impertita gratia suos faciat filios. Quis hoc non miretur? quis hoc non vehementissime stupeat? Sed etiam illud non minus mirum est, et tamen verum atque ita manifestum, ut nec ipsi inimici gratiae Dei, quomodo id negent valeant invenire, quod filios quosdam amicorum suorum, hoc est regeneratorum, [Col. 0035C] bonorumque fidelium, sine baptismo hinc parvulos exeuntes, quibus utique si vellet, hujus lavacri gratiam procuraret, in cujus potestate sunt omnia, alienat a regno suo, quo parentes mittit illorum, et quosdam filios inimicorum suorum facit in manus Christianorum venire, et per hoc lavacrum introducit in regnum, a quo eorum parentes alieni sunt: cum et illis malum, et istis bonum meritum nullum sit parvulis ex eorum propria voluntate. Certe haec judicia Dei, quoniam justa et alta sunt, nec vituperari possunt, nec penetrari. In his est et illud de perseverantia; de qua nunc dubitantes disputamus; de utrisque igitur exclamemus: »O altitudo divitiarum sapientiae et scientiae Dei, quam inscrutabilia sunt judicia ejus!« (Rom. XI, [Col. 0035D] 33.)] Item quod qui pereunt non erant de numero filiorum; in eodem libro (cap. 9). [Cum ergo filii Dei dicunt de his qui perseverantiam non habuerunt: »Ex nobis exierunt, sed non erant ex nobis;« et addunt: »Quod si fuissent ex nobis, permansissent utique nobiscum (I Joan. II, 19),« quid aliud dicunt nisi non erant filii etiam quando erant in professione et nomine filiorum?] Item quod praedestinati, etsi nondum renati, jam tamen filii Dei sunt, et perire non possunt, in eodem libro. [Quicunque ergo in Dei providentissima dispositione praesciti, praedestinati, vocati, justificati, glorificati sunt, non dico etiam nondum renati, sed etiam nondum nati, jam filii Dei sunt et omnino perire non possunt. Hi [Col. 0036A] vero venient ad Christum, quia ita veniunt quomodo ipse dicit: »Omne quod dat mihi Pater, ad me veniet; et eum qui venit ad me, non ejiciam foras (Joan. VI, 37.)« Et paulo post: »Haec est, inquit, voluntas ejus qui misit me, Patris, ut omne quod dedit mihi Pater, non perdam ex eo (Ibid., 39).« Ab illo ergo datur etiam perseverantia in bono usque in finem. Neque enim datur, nisi eis qui non peribunt, quoniam qui non perseverant, peribunt. Talibus Deum »diligentibus omnia cooperantur in bonum:« usque adeo prorsus omnia, ut etiam si qui eorum deviant et exorbitant, etiam hoc ipsum eis faciat proficere in bonum, quia humiliores redeunt atque doctiores: discunt enim in ipsa via justa cum tremore se exsultare debere, non sibi arrogando tanquam [Col. 0036B] de sua virtute fiduciam permanendi.] Item quod qui sic cadunt ut pereant, de praedestinatorum numero non fuerint, in eodem libro (cap. 12), cum Joannis apostoli sententia tractaretur dicentis: »Est peccatum ad mortem non pro illo dico ut roget quis (I Joan. V, 16),« haec verba beatus Augustinus subjungit: [De quo peccato, quoniam non expressum est, possunt multa et diversa sentiri. Ego autem id esse peccatum fidem, quae per dilectionem operatur, deserere usque ad mortem; huic peccato ultra non serviunt non prima conditione, sicut ille, liberi, sed per secundum Adam Dei gratia liberati, et ista liberatione habentes liberum arbitrium, quo serviunt Deo, non quo captiventur a diabolo; »liberati enim a peccato servi facti sunt justitiae (Rom. VI, 18),« [Col. 0036C] in qua stabunt usque in finem, donante sibi perseverantiam illo qui »eos praescivit et praedestinavit, et secundum propositum vocavit et justificavit,« quoniam illa, quae de his promisit, etiam futura jam fecit. Cui promittenti »credidit Abraham, et deputatum est illi ad justitiam; dedit »enim« gloriam Deo plenissime credens,« sicut scriptum est, »quia quae promisit potens est et facere (Rom. IV, 3, 20, 21).« Ipse ergo bonos illos facit, ut bona faciant. Neque enim eos propterea promisit Abrahae, quia praescivit a se ipsos futuros bonos. Nam si ita est, non suum, sed eorum est quod promisit; non autem sic »credidit Abraham, sed non est infirmatus in fide, dans gloriam Deo, plenissime credens quia quae promisit, potens est facere.« Non ait, quae praescivit, potens [Col. 0036D] est promittere, aut, quae praedixit, potens est ostendere, aut, quae promisit, potens est praescire. Ipse igitur eos facit perseverare in bono, qui fecit bonos; qui autem cadunt et pereunt, in praedestinatorum numero non fuerunt. Quamvis ergo de omnibus regeneratis et pie viventibus loqueretur Apostolus dicens: »Tu quis es, qui judicas alienum servum? suo domino stat aut cadit,« continuo tamen respexit ad praedestinatos et ait: »Stabit autem,« et ne hoc sibi arrogarent: »Potens est enim Deus, inquit, statuere eos (Rom. XIV, 4).« Ipse itaque dat perseverantiam, qui statuere potest eos qui stant, ut perseverantissime stent, vel restituere qui ceciderant: »Dominus enim erigit elisos (Psal. CXLV, 8).«] [Col. 0037A] Item quod certus est numerus praedestinatorum, in eodem libro, cum de his loqueretur qui perseverantiam a Deo acceperunt, ut perire non possint, haec inter, locutus est. [Haec de his loquor qui praedestinati sunt in regnum Dei, quorum ita certus est numerus, ut nec addatur quisquam nec minuatur ex eis: non de his qui cum annuntiasset et locutus esset, »multiplicati sunt super numerum (Psal. XXXIX, 6):« ipsi enim vocati dici possunt, non autem »electi, quia non secundum propositum vocati.«]

Item quod omnis qui audit a Patre venit ad Christum, in libro de Praedestinatione (cap. 8) praefatus ita loquitur doctor: »Omnis qui audivit a Patre et didicit, venit ad me (Joan. VI, 45).« Quid est »omnis qui audivit a Patre et didicit, venit ad me?« [Col. 0037B] nisi nullus est qui audiat a Patre, et discat, et non veniat ad me. Si enim »omnis qui audivit a Patre et didicit, venit,« profecto omnis qui non venit, non audivit a Patre, et non didicit; nam si audisset et didicisset, veniret. Neque enim ullus audivit, et didicit, et non venit. Sed »omnis,« ut ait Veritas, »qui audivit a Patre et didicit, venit.« Item quod divina gratia a nullo duro corde respuatur, paulo infra: [Multos videmus venire ad Filium, quia multos credere videmus in Christum; sed ubi et quomodo a Patre hoc audierint et didicerint, non videmus. Nimium gratia ista secreta est, gratiam vero esse quis ambigat? Haec itaque gratia, quae occulte humanis cordibus divina largitate tribuitur, a nullo duro corde respuitur: ideo quippe tribuitur, ut cordis [Col. 0037C] duritia primitus auferatur. Quando ergo Pater intus auditur et docet ut veniatur ad Filium, »aufert cor lapideum, et dat cor carneum,« sicut propheta praedicante promisit (Ezech. XI, 19). Sic quippe facit »filios promissionis, et vasa misericordiae quae praeparavit in gloriam.« Cur ergo non omnes docet, ut veniant ad Christum, nisi quia omnes quos docet, misericordia docet: quos autem non docet, judicio non docet; quoniam »cujus vult miseretur et quem vult obdurat (Rom. IX, 18);« sed miseretur bona tribuens, obdurat digna retribuens.] Item quod quoscunque vult docere Pater, veniant ad Christum, in eodem libro (cap. 8): [Cur autem non omnes doceat aperuit Apostolus quantum aperiendum judicavit: »Quia volens ostendere iram, et demonstrare potentiam [Col. 0037D] suam, attulit in multa patientia vasa irae, quae perfecta sunt in perditionem, et ut notas faciat divitias gloriae suae in vasa misericordiae, quae praeparavit in gloriam (Rom. IX, 22, 23).« Hinc est quod »verbum crucis pereuntibus stultitia est, his autem qui salvi fiunt, virtus Dei est (I Cor. I, 18).« Hos omnes docet venire ad Christum Deus; hos enim »omnes vult salvos fieri, et in agnitionem veritatis venire (I Tim. II, 4).« Nam etsi illos quibus »stultitia est verbum crucis,« ut ad Christum venirent docere voluisset, procul dubio venirent et ipsi. Non enim fallit aut fallitur, qui ait: »Omnis qui audivit a Patre, et didicit, venit ad me (Joan. VI, 45).« Absit ergo ut quisquam non veniat, qui a Patre audivit [Col. 0038A] et didicit. Quare, inquiunt, non omnes docet? Si dixerimus quia nolunt discere, quos non docet, respondebitur nobis, et ubi est quod ei dicitur: »Deus, tu convertens vivificabis nos?« (Psal. LXXXIV, 7.) Aut si non facit volentes ex nolentibus Deus, ut quid orat Ecclesia secundum praeceptum Domini (Matth. V, 44), pro persecutoribus suis?] Item quod aliis detur fides qua salvantur, et aliis non detur, non esse discutiendum, in eodem libro (cap. 9): fides igitur et inchoata et perfecta donum Dei est: [Et hoc donum quibusdam dari, quibusdam non dari, omnino non dubitet, qui non vult manifestissimis sacris litteris repugnare. Cur autem non omnibus detur fidelem movere non debet, qui credit »ex uno omnes esse in condemnationem« sine dubitatione [Col. 0038B] justissimam: ita ut nulla Dei esset justa reprehensio, etiamsi nullus inde liberaretur. Unde constat magnam esse gratiam, quod plurimi liberantur, et quid sibi deberetur in eis qui non liberantur, agnoscunt, ut »qui gloriatur« non in suis meritis, quae paria videt esse damnatis, sed »in Domino glorietur (I Cor. I, 31).« Cur autem istum potius quam illum liberet, »inscrutabilia sunt judicia ejus, et investigabiles viae ejus (Rom. XI, 33).« Melius enim et hic audimus aut dicimus: »O homo, tu quis es qui respondeas Deo?« (Rom. IX, 20) quam dicere audemus, quasi noverimus, quod occultum esse voluit, qui tamen aliquid injustum velle non potuit.] Item argumentum de parvulis, adversus eos qui gratiam repellunt, in eodem libro (cap. 12): [Sed omnis [Col. 0038C] haec ratio, qua defendimus gratiam Dei per Jesum Christum Dominum nostrum vere esse gratiam, id est non secundum merita nostra dari, quamvis evidentissime divinorum eloquiorum testimoniis asseratur, tamen apud eos, qui nisi aliquid sibi assignent quod priores dent, ut retribuatur eis, ab omni studio pietatis reprimi se putant, laborat aliquanto in aetate majorum jam utentium voluntatis arbitrio; sed ubi venitur ad parvulos, et ad ipsum Mediatorem Dei et hominum, hominem Jesum Christum, omnis deficit praecedentium gratiam Dei humanorum assertio meritorum. Quia nec illi ullis bonis praecedentibus meritis, cum et ipse sit homo, liberator factus est hominum.]

Item cur aliis concedatur ut ex hac vita auferantur, [Col. 0038D] cum justi sunt; alii tandiu retineantur donec corruant, quod nemo judicium Dei comprehendere possit, in eodem libro (cap. 14): [De hac quippe vita legitur in libro Job: »Nunquid non tentatio est vita humana super terram?« (Job VII, 1.) Sed quare aliis concedatur ut ex hujus vitae periculis dum justi sunt auferantur, alii vero justi donec a justitia cadant, in eisdem periculis vita productiore teneantur? »Quis agnovit sensum Domini?« (Rom. XI, 34.) Et tamen hinc intelligi datur etiam illis justis qui bonos piosque mores usque ad senectutis maturitatem et diem vitae hujus ultimum servant, non in suis meritis, sed in Domino esse gloriandum, quoniam qui vitae brevitate rapuit justum, »ne malitia mutaret intellectum [Col. 0039A] ejus (Sap. IV, 11),« ipse in quantacunque vitae longitudine custodit justum, »ne malitia mutet intellectum ejus.« Cur autem hic tenuerit casurum istum, quem priusquam caderet hinc posset auferre, justissima omnino, sed »inscrutabilia sunt judicia ejus.«] De gratia vero et praedestinatione unum sufficit exemplum Salvatoris, de quo in eodem libro (cap. 15) ita scribitur: [Est etiam praeclarissimum lumen praedestinationis et gratiae ipse Salvator, ipse Mediator Dei et hominum homo Christus Jesus: qui ut hoc esset, quibus tandem suis vel operum vel fidei praecedentibus meritis natura humana quae in illo est comparavit? Respondeatur, quaeso? ille homo, ut a Verbo Patri coaeterno in unitatem personae assumptus, Filius Dei unigenitus esset, unde hoc meruit? [Col. 0039B] Quod ejus bonum qualecunque praecessit? Quid egit ante? quid credidit? quid praeivit, ut ad hanc ineffabilem excellentiam perveniret? Nonne faciente ac suscipiente Verbo, ipse homo, ex quo coepit esse, Filius Dei unicus esse coepit? Nonne Filium Dei unicum femina illa gratia plena concepit? Nonne de Spiritu sancto et Virgine Maria Dei Filius unicus natus est, non carnis cupidine, sed singulari Dei munere? Nunquid metuendum fuit ne accedente aetate homo ille libero peccaret arbitrio? Aut ideo in illo non libera voluntas erat; ac non tanto magis erat, quanto magis servire peccato non poterat? Nempe ista omnia singulariter admiranda, et alia, si qua ejus propria verissime dici possunt, singulariter in illo accepit humana, hoc est nostra natura, [Col. 0039C] nullis suis praecedentibus meritis. Respondeat hic homo Deo, si audet, et dicat: Cur non et ego? Et si audierit: »O homo, tu quis es qui respondeas Deo?« nec sic cohibeat, sed augeat impudentiam, et dicat: Quomodo audio, »Tu quis es, o homo?« Cum sim quod audio, id est homo, quod est et ille de quo ago, cur non sim quod et ille? At enim gratia ille talis ac tantus est. Cur diversa est gratia, ubi natura communis est? Certe »non est acceptio personarum apud Deum (Col. III, 25).« Quis, non dico Christianus, sed insanus haec dicat? Appareat itaque nobis in nostro capite ipse fons gratiae, unde secundum uniuscujusque mensuram semper cuncta ejus membra diffundit. Ea gratia fit ab initio fidei suae homo quicunque Christianus, qua gratia homo ille [Col. 0039D] ab initio suo factus est Christus: de ipso Spiritu et hic renatus est, de quo ille est natus; eodem Spiritu fit in nobis remissio peccatorum quo Spiritu factum est ut nullum haberet ille peccatum. Haec se Deus facturum esse profecto praescivit. Ipsa est igitur praedestinatio sanctorum, quae in Sancto sanctorum maxime claruit, quam negare quis potest recte intelligentium eloquia Veritatis? Nam et ipsum Dominum gloriae, inquantum homo facto factus est Dei Filius, praedestinatum esse didicimus. Clamat doctor gentium in capite Epistolarum suarum: »Paulus servus Jesu Christi vocatus apostolus, segregatus in Evangelium Dei; quod ante promiserat per prophetas suos in Scripturis [Col. 0040A] sanctis de Filio suo qui factus est ei ex semine David secundum carnem; qui praedestinatus est Filius Dei in virtute secundum Spiritum santificationis ex resurrectione mortuorum (Rom. I, 1-4).« Praedestinatus est ergo Jesus, ut qui futurus erat secundum carnem filius David, esset tamen in virtute Filius Dei secundum Spiritum sanctificationis, quia natus est de Spiritu sancto ex virgine Maria. Ipsa est illa ineffabiliter facta hominis a Deo verbo susceptio singularis, ut Filius Dei et filius hominis simul, et filius hominis propter susceptum hominem, et Filius Dei propter suscipientem unigenitum Deum veraciter et proprie diceretur; ne non trinitas, sed quaternitas crederetur. Praedestinata est ista naturae humanae tanta et tam celsa et summa subvectio, ut quo attolleretur [Col. 0040B] altius non haberet: sicut pro nobis ipsa divinitas quousque se deponeret humilius, non habuit, quam suscepta natura hominis cum infirmitate carnis, »usque ad mortem crucis.« Sicut ergo praedestinatus est unus ille, ut caput nostrum esset, ita multi praedestinati sumus, ut membra ejus essemus. Humana hic merita conticescant, quae perierunt per Adam; et regnet quae regnat »Dei gratia per Jesum Christum Dominum nostrum,« unicum Dei Filium, unum Dominum. Quisquis in capite nostro praecedentia merita singularis illius generationis invenerit, ipse in nobis membris ejus praecedentia merita multiplicatae regenerationis inquirat. Neque enim Christo retributa est illa generatio, sed tributa, ut alienus ab omni obligatione peccati de Spiritu et [Col. 0040C] Virgine nasceretur. Sic et nobis, ut »ex aqua et Spiritu renasceremur« non retributum est pro aliquo merito, sed gratis tributum; et si nos lavacrum regenerationis fides duxit, non ideo putare debemus priores nos dedisse aliquid, ut retribueretur nobis regeneratio salutaris: ille quippe nos fecit credere in Christum, qui nobis fecit, in quem credimus, Christum; ille facit in hominibus principium fidei et perfectionem in Jesum, qui fecit hominem »principem fidei et perfectorem Jesum.« Sic enim est appellatus, ut scitis, in Epistola quae est ad Hebraeos (Hebr. XII, 2), vocat enim Deus praedestinatos multos filios suos, ut eos faciat membra praedestinati unici Filii sui.] Item infra (cap. 16 in fin.): [Ad hanc vocationem qui pertinent, »omnes sunt docibiles Dei [Col. 0040D] (Isa. LIV, 13),« nec potest eorum quisquam dicere: Credidi, ut sic vocarer: praevenit eum quippe misericordia Dei, quia sic est vocatus ut crederet. »Omnes enim docibiles Dei« veniunt ad Filium, quoniam audierunt et didicerunt a Patre per Filium, qui evidentissime dicit: »Omnis qui audivit a Patre, et didicit, venit ad me (Joan. VI, 45, 39).« Istorum autem nemo perit, »quia omne quod dedit ei Pater, non perdit ex eo quidquam.« Quisquis ergo inde est, omnino non perit, nec erant inde qui perierunt, propter quod dictum est: »Ex nobis exierunt, sed non erant ex nobis. Nam si fuissent ex nobis, mansissent utique nobiscum (I Joan. II, 19).« Intelligamus ergo vocationem qua fiunt electi, non qui eliguntur [Col. 0041A] quia crediderunt, sed qui eliguntur ut credant; hanc enim et Dominus ipse satis aperit ubi dicit: »Non vos me elegistis, sed ego vos elegi (Joan. XV, 16).« Nam si propterea electi erant quia crediderant, ipsi eum prius utique elegerant credendo in eum, ut eligi mererentur: aufert autem hoc omnino, qui dicit: »Non vos me elegistis, sed ego vos elegi.« Et ipsi quidem procul dubio elegerunt eum, quando crediderunt in eum; unde non ob aliud dicit: »Non vos me elegistis, sed ego vos elegi,« nisi quia non elegerunt ut eligeret eos, sed ut eligerent eum elegit eos, quia misericordia ejus praevenit eos secundum gratiam, non secundum debitum. Elegit ergo eos de mundo, cum hic ageret carnem [al., in carne], sed jam electos in seipso ante mundi constitutionem: [Col. 0041B] haec est immobilis veritas praedestinationis et gratiae.]

Sicut enim ex his quae breviter de beati Augustini libris collegimus, intelligi datur omnia sanctorum facta, dicta et cogitationes rectae, quibus coelestis regni beatitudinem mereantur accipere, non a semetipsis habent, sed gratia superni muneris acceperunt, cumque liberum voluntatis humanae sit arbitrium, infirmum tamen et invalidum est ad opus justitiae, si non per Dei gratiam validum fiat et forte, quae Dei gratia non solum subsequitur nos, ut bona quae [Col. 0042A] novimus possimus operari, verum etiam praevenit in omnibus faciens in nobis et voluntatem qua velimus ut possimus facere bonum, et tribuens fidem qua non solum credamus in Deum, verum etiam per quam quaecunque postulaverimus, impetremus a Deo: id est et principium fidei, et plenitudinem ejus nobis donans: sed et omnia opera recta, ut possimus facere gratia largiente possibilitatem accipimus faciendi. Haec cum ex superioribus sententiis satis manifesta fiant, tum quoque ex sanctorum Patrum dictis, quorum hic testimonia propter brevitatem omisimus ponere, satis patescunt. Jam vero de praedestinatione sanctorum ita posita testimonia incunctanter loquuntur, ut omnium praedestinatorum numerum definitum esse doceant, et neminem eorum posse [Col. 0042B] perire. Quae cum ita sint, jam videndum est utrum mali praedestinati sint ad poenam: sed cum ex praedestinatione sanctorum hoc facile possit colligi, quia si illorum certa est praedestinatio, et nemo potest perire electorum, sequitur ut etiam reproborum definita procul dubio sit praedestinatio: neque enim Dei dispositio, quae sanctorum numerum ita constituit ut nemo ex eis perire possit, non etiam de reprobis aliquid judicavit; sed quid ex hoc sanctorum dicta loquantur sequenti libello monstrabitur [a 1Kb] .



PRAEFATIO LIBRI SECUNDI AD CAROLUM REGEM.
[Col. 0041]

[Col. 0041C] Superiore libello, rex religiose, qua valui brevitate sanctorum dicta decerpens, aperui, pro qualitate ingenii nostri, quod omnia divinis agantur dispensationibus; et licet iniquorum pravae sint voluntates et actiones perversae, nequaquam tamen effugere possunt divinorum dispensationem judiciorum: sed unde Deo adversantur, inde illius voluntati serviunt. Hinc quoque manifestum, quantum credimus, elicuit quia non solum quae sunt, sed et quae futura sunt dispensat coelestis sapientia, et unumquodque ad suam finem perducit, non solum bonos, verum etiam malos, secundum quod ante saecula aeternaliter disposuit, moderatur et agit; et sicut non est nova cogitatio apud Deum, ita nec novum consilium, et quid de singulis agatur, in aeterna sapientia illius dispositum est et immutabiliter determinatum. Ostendimus [Col. 0041D] etiam praedestinationem sanctorum divina gratia regi, nec electorum numerum aut posse minui aut vacillari: sed sicut ante saecula electi sunt, ita eorum electio inconvulsa manebit, quae omnia non [Col. 0042C] nostris verbis, sed sanctorum dictis monstravimus. Superest nunc ut de praedestinatione iniquorum, juxta quod magnificentia vestra dignata est nobis injungere, sanctorum dicta exempla colligamus: ubi etiam de sanctorum praedestinatione pariter loquemur. Quae cum fuerint a nobis explicita, breviter aperire conabimur quemadmodum cum Deus malos praedestinatos habeat ad poenam, non tamen auctor sit malorum, nec sit voluntatis ejus perditio impiorum: »Qui omnes homines vult salvare, et ad agnitionem veritatis venire (I Tim. II, 4).« Obsecramus autem celsitudinem majestatis vestrae, ut si quid in litteris nostris quod vobis displicuerit, inveneritis, misericorditer corrigatis, nobisque corrigenda significare non dedignemini: vel si quis deprehensor exstiterit earum, detur nobis defensionis locus, ut [Col. 0042D] vel acquiescamus juste reprehendenti, vel confirmemus quae vera fuerint dicta, vestramque pietatem circa humilitatem nostram semper mereamur habere propitiam.



LIBER SECUNDUS. DE PRAEDESTINATIONE DEI.
[Col. 0043]

[Col. 0043A] Antequam de malorum praedestinatione loquamur, quid sit praedestinatio, beati Augustini dictis doceamus. Ait enim Augustinus [a 1Kb] libro de Praedestinatione: [Praedestinatio quippe a praemittendo (al., praevidendo) et praeveniendo vel praeordinando futurum aliquid dicitur.] Quibus verbis ostendit quod praemissio et praeordinatio, sive praeventio, praedestinatio sit, et in verbis differre, sensu vero non discrepare. Et Fulgentius in libro de Praedestinatione ita ait (Fulgent. ad Monimum de gemina Praedest., l. I, cap. 20): [Neque enim est alia Dei praedestinatio, nisi futurorum operum ejus aeterna praeparatio.] Et hic praeparationem praedestinationem nominavit: proinde sive praeparationem sive praedestinationem in sanctorum dictis positum invenerimus, unum [Col. 0043B] idemque significari docemur. Et de praedestinatione ita venerabilis doctor Augustinus in Expositione evangelii Joannis (tract. XIV) dicit: [»Qui de coelo venit supra omnes est; et quod vidit et audivit hoc testatur; testimonium ejus nemo accepit.« Si nemo, ut quid venit? Quorumdam ergo nemo. Est quidam populus praeparatus ad iram Dei, damnandus cum diabolo: horum nemo accepit testimonium Christi. Nam si omnino nemo, nullus homo. Quid est quod sequitur? »Qui accepit testimonium ejus, signavit quia Deus verax est.« Certe ergo non nemo, si tu ipse dicis: »Qui accepit testimonium ejus, signavit quia Deus verax est.« Responderet ergo fortasse interrogatus Joannes, et diceret: Novi quid dixerim, Nemo. Est enim quidam populus natus ad iram [Col. 0043C] Dei, et ad hoc praecognitus. Qui sint enim credituri, et qui non sint credituri, novit Deus; qui sint perseveraturi in eo quod crediderunt, et qui sint lapsuri novit Deus: et numerati sunt Deo omnes futuri in vitam aeternam; et novit jam populum illum distinctum. Et si ipse novit, et prophetis dedit nosse per Spiritum suum, dedit et Joanni. Cum enim superius multis testimoniis monstratum sit sanctorum esse praedestinationem, et nunc dicitur: quidam populus praeparatus ad iram Dei damnandus cum diabolo, et praeparatio praedestinatio sit, sicut superius patefactum est, monstratur esse gemina praedestinatio, id est et eorum qui numerati sunt Deo, et pertinent ad vitam aeternam, et eorum qui praeparati sunt ad iram Dei damnandi cum diabolo. [Item in eodem [Col. 0043D] (tract. XLVIII): [»Sed vos non creditis, quia non estis ex ovibus meis (Joan. X, 26).« Jam supra didicistis quae sint oves: estote oves. Oves credendo sunt, oves pastorem sequendo sunt, oves Redemptorem [Col. 0044A] non contemnendo sunt, oves per ostium intrando sunt, oves exeundo et pascua inveniendo sunt, oves aeterna vita perfruendo sunt. Quomodo ergo istis dixit: »Non estis ex ovibus meis?« Quia videbat eos ad sempiternum interitum praedestinatos, non ad vitam aeternam sui sanguinis pretio comparatos]. Item inferius: »Vitam aeternam dabo eis,« id est ovibus meis, »et non peribunt in aeternum.« Subaudis, tanquam eis dixerit: Vos peribitis in aeternum, quia non estis ex ovibus meis. »Non rapiet eas quisquam de manu mea.« Intentius accipite: »Pater meus quod dedit mihi majus est omnibus.« Quid potest lupus, quid potest fur et latro? Non perdunt nisi ad interitum praedestinatos. De illis autem ovibus de quibus dicit Apostolus: »Novit [Col. 0044B] Dominus qui sunt ejus (II Tim. II, 19);« et: »Quos praescivit, ipsos et praedestinavit; quos autem praedestinavit, ipsos et vocavit: quos autem vocavit, illos et justificavit; quos autem justificavit, illos et glorificavit (Rom. VIII, 29, 30):« de ovibus istis nec lupus rapit, nec fur tollit, nec latro interficit. Securus est de numero earum, qui pro eis novit quod dedit. Et hoc est quod ait: »Non rapiet eas quisquam de manu mea;« et item ad Patrem: »Pater meus quod dedit mihi majus omnibus est (Joan. XI, 28, 29).«

Et hic et superius dum qui non sunt ex ovibus Christi, ad interitum dicit praeparatos, ostendit geminam esse praedestinationem; quia et sancti praedestinati sunt ad vitam, et qui in peccatis suis perseveraturi sunt, ad interitum. Item in eodem (tract. [Col. 0044C] XLV): [Si catholici fideles erant, oves erant; si oves erant, quomodo vocem alieni audire potuerunt? cum Dominus dicat: »Non audierunt eos oves (Joan. X, 8).« Audistis, fratres, altitudinem quaestionis? Dico ergo: »Novit Dominus qui sunt ejus (II Tim. II, 19),« novit praescitos, praedestinatos: de illo quippe dicitur: »Quos autem praescivit, et praedestinavit conformes fieri imaginis Filii sui, ut sit ipse primogenitus in multis fratribus: quos autem praedestinavit, ipsos et vocavit; et quos vocavit ipsos et justificavit? quos autem justificavit, ipsos et glorificavit. Si Deus pro nobis, quis contra nos?« Adde adhuc: »Qui proprio Filio suo non pepercit, sed pro nobis omnibus tradidit eum, quomodo non et cum illo omnia nobis donavit?« (Rom. VIII, 29-32.) Sed [Col. 0044D] quibus »nobis?« Praescitis, praedestinatis, justificatis et glorificatis. De quibus sequitur: »Quis accusabit adversus electos Dei (Ibid., 33).« »Novit ergo Dominus qui sunt ejus;« ipsi sunt oves. Aliquando [Col. 0045A] se ipsas nesciunt, sed pastor novit eas, secundum istam praedestinationem, secundum istam Dei praescientiam, secundum electionem ovium ante constitutionem mundi. Nam et hoc dicit Apostolus: »Sicut elegit nos in ipso ante constitutionem mundi (Eph. I, 4).« Secundum istam ergo praescientiam Dei et praedestinationem, quam multae oves foris et quam multi lupi intus, et quam multae oves intus et multi lupi foris! Quid est quod dixi, quam multae oves foris? Quam multi modo luxuriantur, casti futuri; quam multi blasphemant Christum, credituri in Christum; quam multi se inebriant, sobrii futuri; quam multi rapiunt res alienas, donaturi suas. Verumtamen modo alienam vocem audiunt, alienos sequuntur. Item quam multi intus laudant, blasphematuri; [Col. 0045B] casti sunt, fornicaturi; sobrii sunt, se vino postea sepulturi; stant casuri, non sunt oves. De praedestinatis enim loquimur; de his loquimur, quos »novit Dominus qui sunt ejus (II Tim. II, 19);« et tamen ipsi quandiu recte sapiunt, Christi vocem audiunt. Ecce audiunt ipsi, non audiunt illi, et tamen secundum praedestinationem non oves isti, et oves illi. Adhuc manet quaestio, quae mihi interim nunc videtur ita posse dissolvi. Est aliqua vox, est, inquam, aliqua vox pastoris, in qua oves non audiunt alienos, in qua non oves non audiunt Christum. Quae est ista vox? »Qui perseveraverit usque in finem, hic salvus erit (Matth. X, 22).« Hanc vocem non negligit proprius, non audit alienus: nam et ille hoc ei praedicat, ut perseveret apud ipsum usque in finem, [Col. 0045C] et non apud Deum perseverando, non audit hanc vocem: venit ad Christum, audivit alia et alia verba, illa et illa omnia, vera sana omnia, inter quae omnia est et illa vox: »Qui perseveraverit usque in finem, hic salvus erit.« Istam qui audierit ovis est. Sed audiebat illam nescio quis et desipuit, refriguit, audivit alienam: si praedestinatus est, ad tempus erravit, in aeternum non periit; redit ut audiat quod neglexit, faciat quod audivit. Si enim de his est qui praedestinati sunt, et errorem ipsius Deus praescivit, et conversionem futuram; si aberravit, redit, ut audivit vocem illam pastoris, et sequatur dicentem: »Qui perseveraverit usque in finem, hic salvus erit.« Bona vox, fratres, vera, pastoralis ipsa est: »Vox salutis in tabernaculis justorum (Ps. XI, 15).« Nam [Col. 0045D] facile est audire Christum, facile est laudare Evangelium, facile est acclamare disputatori; perseverare usque in finem, hoc est ovium vocem pastoris audientium. Tentatio accidit, persevera usque in finem. Usque in quem finem perseverabis? Quousque finias viam. Quandiu enim non audis Christum, adversarius tuus est in ista via, hoc est in ista mortali vita. Sed quid dicit? »Concorda cum adversario tuo cito, dum es cum eo in via (Matth. V, 25).« Audisti, credidisti, concordasti. Si adversabaris concorda. Si tibi praestitum est concordare, noli ulterius litigare. Quando enim finiatur via nescis, sed tamen scit ille. Si ovis es, et si perseveraveris usque in finem, salvus eris: ac per hoc istam [Col. 0046A] vocem non contemnunt sui, non audiunt alieni.] Et hic cum dicit secundum praedestinationem non oves istos, et oves illos, ostendit geminam esse praedestinationem. Item in eodem (tract. XLII). [Quod vero sequitur: »Propterea vos non auditis, quia ex Deo non estis (Joan. VIII, 47),« eis dictum est qui non solum peccato vitiosi erant, nam hoc malum commune erat omnibus, sed etiam praecogniti quod non fuerant credituri ea fide, qua sola possent a peccatorum obligatione liberari. Quapropter praesciebat illos, quibus talia dicebat, in eo permansuros, quod ex diabolo erant, id est in suis peccatis atque impietate morituros, in qua ei similes erant, nec venturos ad regenerationem, in qua essent filii Dei, hoc est ex Deo nati, a quo erant homines creati. Secundum [Col. 0046B] hanc praedestinationem locutus est Dominus, non quod aliquem hominem invenerit, qui vel secundum regenerationem jam esset ex Deo, vel secundum naturam jam non esset ex Deo.] Et hic dum secundum praedestinationem dicit locutum esse Dominum, ut aliqui essent ex Deo, alii non ex Deo, geminam ostendit praedestinationem. Item in eodem (tract. CX), cum de mundo fideli et infideli loqueretur sic ait: [Isti autem omnes, quid est nisi mundus? Non hostilis utique, sed fidelis. Nam ecce, qui dixerat: »Non pro mundo rogo (Joan. XVII, 9),« pro mundo rogat ut credat, quoniam est mundus de quo scriptum est: »Ne cum mundo damnemus (I Cor. XI, 32).« Pro isto mundo non rogat: neque enim quo sit praedestinatus, ignorat. Et est mundus de quo scriptum [Col. 0046C] est: »Non venit filius hominis ut judicet mundum, sed ut salvetur mundus per ipsum (Joan. III, 17).« Unde et Apostolus: »Deus, inquit, erat in Christo mundum reconcilians sibi (II Cor. V, 19).«] Cum enim dicit quia non ignorat quo sit praedestinatus mundus, pro quo non rogat, manifeste demonstrat praedestinationem reproborum. Et quia est praedestinatio electorum et reproborum, gemina esse monstratur praedestinatio. Item in eodem (ibid.): [Quandiu enim credimus quod non videmus, nondum sumus ita consummati quemadmodum erimus, cum meruerimus videre quod credimus. Rectissime igitur ibi, »ut credat mundus; hic, ut cognoscat mundus:« tamen et ibi et hic »quia tu me misisti (Joan. XVII, 21),« ut noverimus quantum pertinet ad Patris et [Col. 0046D] Filii insuperabilem charitatem, hoc nos modo credere quod tendimus credendo cognoscere. Si autem diceret, ut cognoscant quia tu me misisti, tantumdem valeret quantum hoc quod ait, »ut cognoscat mundus.« Ipsi sunt enim mundus, non permanens inimicus, qualis est mundus damnationi praedestinatus, sed ex inimico amicus effectus, propter quem »Deus erat in Christo mundum reconcilians sibi (II Cor. V, 19).« Ideo dixi: »Ego in eis, et tu in me;« tanquam diceret: »Ego in eis« ad quos misisti me; »et tu in me,« mundum reconcilians tibi per me. Propterea sequitur etiam illud quod ait: »Et dilexisti eos, sicut et me dilexisti (Ibid., 23).« In Filio quippe Pater nos diligit, quia »in ipso nos elegit ante mundi constitutionem].« [Col. 0047A] Et hic dicens mundum damnationi praedestinatum, geminam ostendit praedestinationem. Item in eodem (tract. XI): [Quomodo ergo non erimus cum Christo ubi est, quando in Patre cum illo erimus, in quo est. Neque hinc Apostolus nobis quamvis nondum rem tenentibus, sed tamen spem gerentibus tacuit: ait enim: »Si resurrexistis cum Christo, quae sursum sunt quaerite, ubi Christus est in dextra Dei sedens; quae sursum sunt sapite, non quae super terram: mortui enim estis, et vita vestra abscondita est cum Christo in Deo (Col. III, 1-3).« Ecce interim per fidem ac spem vita nostra ubi Christus est, cum illo est, quia cum Christo in Deo est. Ecce velut jam factum est quod oravit ut fieret dicens: »Volo ut ubi ego sum, et illi sint mecum [Col. 0047B] (Joan. XVII, 24).« Sed nunc per fidem, quando autem fiet per speciem? »Cum Christus, inquit, apparuerit vita vestra, tunc et vos apparebitis cum illo in gloria (Col. III, 4).« Tunc apparebimus quod tunc erimus, quia tunc apparebit non inaniter nos id credidisse ac sperasse antequam essemus facti, et cui Filius cum dixisset: »Ut videant claritatem meam, quam dedisti mihi,« continuo subjunxit »quia dilexisti me ante mundi constitutionem:« in illo enim dilexit nos ante mundi constitutionem, et tunc praedestinavit, quod in fine futurum est mundi. »Pater,« inquit, »juste, mundus te non cognovit« quia justus es, ideo te non cognovit: mundus quippe ille damnationi praedestinatus merito non cognovit; mundus vero, quem per Christum reconciliavit, non merito, [Col. 0047C] sed gratia cognovit. Quid est enim eum cognoscere, nisi vita aeterna? quam mundo damnato utique non dedit, reconciliato dedit. Propterea utique »mundus non cognovit,« quia justus es, meritis ejus, ut non cognosceret, tribuisti, et propterea mundus reconciliatus cognovit, quia misericors es, et ut cognosceret non ei merito, sed gratia subvenisti.] Et hic mundum damnationi praedestinatum dicens, geminam praedestinationem ostendit, quoniam praedestinationem eorum qui salvantur superius posita exempla satis superque demonstrant. Item in libro Enchiridion (cap. 100): [Haec sunt »magna opera Domini exquisita in omnes voluntates ejus (Psal. CX, 2),« et tam sapienter exquisita, ut cum angelica et humana creatura peccasset, id est non quod ille, sed quod [Col. 0047D] voluit ipsa fecisset, etiam per eamdem creaturae voluntatem, qua factum est quod Creator noluit, impleret ipse quod voluit, bene utens et malis, tanquam summe bonus, ad eorum damnationem quos juste praedestinavit ad poenam, et ad eorum salutem quos benigne praedestinavit ad gratiam.]

Item in libro quarto de Natura et Origine animae ad Vincentium Victorem (lib. IV, cap. 11): [Absit enim hoc volens diluere, ut dicam, quae ipse dixisti: Quod anima per carnem meruerit, inquinari, et esse peccatrix, nullum habens ante peccatum, quo recte id meruisse dicatur: et, Quod etiam sine baptismo originalia peccata solvantur: et, Quod regnum quoque coelorum non baptizatis in fine tribuatur. Haec [Col. 0048A] atque hujusmodi venena fidei, nisi dicere timerem, fortasse de hac re definire aliquid non timerem. Quanto melius igitur non separatim de anima disputo, et affirmo quod nescio, sed quod apertissime Apostolum video docuisse (Rom. V, 18), simpliciter teneo: »Ex uno homine omnes homines ire in condemnationem« qui nascuntur ex Adam, nisi ita renascantur in Christo, sicut instituit ut renascantur, antequam corpore moriantur, quos praedestinavit ad aeternam vitam misericordissimus gratiae largitor: qui est et illis quos praedestinavit ad mortem aeternam justissimus supplicii retributor.] In his duobus testimoniis manifestissime monstrat geminam venerabilis Augustinus praedestinationem.

Item in libro secundo de Baptismo parvulorum: [Col. 0048B] [Ut autem innotescat quod latebat, et suave fiat quod non delectabat, gratia Dei est, qua adjuvat hominum voluntates: qua ut non adjuventur in ipsis itidem causa est, non in Deo, sive damnandi praedestinati sunt propter iniquitatem superbiae; sive contra ipsam superbiam judicandi et eruditi filii sint misericordiae. Unde Jeremias cum dixisset: »Scio, Domine, quia non est in homine vita ejus, nec viri est ut ambulet, et dirigat gressus suos,« continuo subjungit: »Corripe me, Domine; verumtamen in judicio, et non in furore tuo (Jer. X, 23, 24).« Tanquam diceret: Scio ad correptionem meam pertinere, quod minus abs te adjuvor, ut perfecte dirigantur gressus mei: verumtamen hoc ipsum noli sic mecum agere, tanquam in furore quo iniquos damnare [Col. 0048C] statuisti; sed tanquam in judicio, quo doces tuos non superbire. Unde alibi dicitur: »Et judicia tua adjuvabant me (Psal. XVIII, 175).« Nullius proinde humanae culpae in Deum referas causam: vitiorum namque omnium humanorum causa superbia est.] Hac sententia ostendit venerabilis Augustinus malos propter iniquitatem superbiae damnationi praedestinatos, non autem ad peccatum: quoniam peccatum non est ex Deo. Neque enim auctor mali est Deus, poenae vero redditio ex Deo est. Quia justum est ut qui Deo per humilitatem subdi noluit, propter superbiam coelesti ultione feriatur. Unde praedestinatio Dei ad poenam est, quam subituri sunt mali, qui perseverabunt in iniquitate: non autem ad peccatum; quia Deus auctor mali non est, neque [Col. 0048D] placet Deo iniquitas, et eorum quae operatur Deus praedestinator est; videlicet, vel bonorum quae redditurus est sanctis, vel poenarum, quas iniquis puniendis illaturus est. At vero malorum sicut non est auctor, ita nec praedestinator. Non enim peccatum ex Deo est, sed ex diabolo. Atque propterea suorum operum quae vel misericorditer respicit, vel juste punit, praedestinator est: eorum autem quae non agit, sicut vindex est, ita praedestinator non est. Item in libro decimo quinto de Civitate Dei: [Arbitror nos satis jam fecisse magnis et difficillimis quaestionibus de initio vel de fine mundi, vel animae, vel ipsius generis humani: quod in duo genera distribuimus; unus eorum qui secundum hominem, alterum [Col. 0049A] eorum qui secundum Deum vivunt, quas etiam mystice appellamus civitates duas, hoc est duas societates hominum, quarum una est, quae praedestinata est in aeternum regnare cum Deo, altera aeternum supplicium subire cum diabolo.] Item in libro novissimo de Civitate Dei cum de bonis, quae largitur malis Deus, loqueretur, ait: [Quid igitur dabit eis quod praedestinavit ad vitam, qui haec etiam dedit eis quos praedestinavit ad mortem.] Item in expositione psalmi noni, sumens testimonium ex Evangelio: »[Qui autem non credit,« inquit, »jam judicatus est (Joan. III, 18):« id est, isto occulto judicio jam praeparatus est ad illud manifestum.] Item inferius: [Non in toto corde confitetur Domino, qui de providentia ejus in aliquo dubitat. Sed quia jam [Col. 0049B] cernit occulta sapientia Dei, quantum sit invisibile praemium ejus qui dicit: »Gaudemus in tribulationibus (Rom. V, 3),« et quemadmodum omnes cruciatus, qui corporaliter inferuntur, aut exerceant conversos ad Deum, aut ut convertantur admoneant, aut juste damnationi ultimae praeparent obduratos, et sic omnia ad divinae providentiae regimen referantur, quae stulti quasi casu, et temere, et nulla divina administratione fieri putant.] In his omnibus testimoniis praedestinati ostenduntur mali ad poenam, sed non praedestinati ad peccatum: quoniam eorum, quae facturus est Deus, praedestinator est; quae vero non fecit, nec facturus est, ea non praedestinat. Quia autem judicaturus est mundum, et impios justo supplicio pro iniquitatibus suis damnaturus, propterea [Col. 0049C] reos praedestinavit ad poenam, et poenam praedestinavit illis: ad peccatum autem non eos praedestinavit; quoniam non est Deus auctor iniquitatis, quoniam sicut justitia ex Deo est, et omne opus bonum; ita iniquitas, et omne opus pravum ex diabolo. Unde et sanctus Augustinus hoc ipsum insinuans ait paulo superius: [Nullius proinde culpae humanae in Deum referendam causam: vitiorum namque omnium humanorum causa superbia est.] Et Cassiodorus cum dicit peccatores in praedestinatione repulsos eos qui damnandi sunt in judicio, ostendit propter iniquitatem damnandos, quae praedestinata a Deo non est; damnandi vero ipsi praedestinati sunt; quia justum est ut poena inferatur eis qui noluerunt obedire praeceptis justitiae. Item in libro de [Col. 0049D] Perfectione justitiae (c. 13): [»Deus de coelo respexit super filios hominum, ut videat si est intelligens aut requirens Deum (Psal. XIII).« Hoc ergo »bonum« quod est requirere Deum, »non erat qui faceret, non erat usque ad unum (Ibid.),« sed in eo genere hominum quod praedestinatum est ad interitum; super hos enim respexit Dei praescientia, protulitque sententiam.] Quod sanctus Augustinus in hac sententia malos dicit ad interitum praedestinatos, ne hoc (interitum) peccatum intelligamus, sed peccati vindictam quae in se reddenda est peccatoribus, beatus Fulgentius in libro ad Monimum discipulum suum (lib. I, c. 6) satis manifeste demonstrat. In quo libro et praedestinationem malorum [Col. 0050A] docet ad supplicium, et quia Deus ad iniquitatem nullum praedestinat, verissima ratione insinuat; de quo libro pauca excipere volui, et huic operi inserere. Ait enim:

[Quod ergo ante gehennam mali pereunt, non est divini operis, sed humani: quod autem in gehenna perituri sunt, hoc facit Dei aequitas, cui nulla placet peccantis iniquitas. »Qui« enim »diligit iniquitatem, odit animam suam (Psal. X, 6).« Et dicit Joannes quia »Omnis qui facit peccatum, et iniquitatem facit, et peccatum est iniquitas (I Joan. III, 4).« Et Deus per prophetam dicit quia »Anima, quae peccaverit, ipsa morietur (Ezech. XVIII, 4).« De Filio autem Dei Joannes dicit: »Scimus quia ille apparuit, ut peccata tolleret, et peccatum in eo non est [Col. 0050B] (I Joan. III, 5).« Sicut ergo peccatum in eo non est, ita peccatum ex eo non est: quod autem ex eo non est, opus ejus utique non est. Quod autem nunquam est in opere ejus, nunquam fuit in praedestinatione ejus. Non ergo praedestinati sunt mali ad hoc quod male operantur, a concupiscentia substracti et illecti, sed ad hoc quod juste patiuntur inviti. Praedestinationis enim nomine non aliqua voluntatis humanae coactitia necessitas exprimitur, sed misericors et justa futuri divini operis sempiterna dispositio praedicatur. »Deo« autem »misericordiam, et judicium (Psal. C, 1)« cantat Ecclesia, cujus hoc opus est in homine, ut occulto voluntatis suae, non tamen injusto consilio, aut gratuitam misericordiam praeroget misero, aut debitam justitiam rependat injusto. Imo [Col. 0050C] aut misericorditer debitori donet quod si vellet juste posset exigere: aut juste cum usuris quod suum est exigat, et iniquo debitori quod debetur iniquitatibus reddat. Ac sic ut istum prorsus indignum misericordia praeveniat, aut illum ita dignum inveniat. Ipse etenim donat gratis indigno gratiam, qua justificatus impius illuminetur munere bonae voluntatis, et facultate bonae cooperationis; ut praeveniente misericordia bonum velle incipiat et subsequente misericordia bonum quod vult facere valeat. Utrumque autem praedestinando Deus, et praeparavit in illa incommutabili voluntate, in qua sic futurum effectum hominis renovandi disposuit, ut ejus voluntas in opere novo nova esse non possit (cap. 8). Donat etiam gratiam digno in retributionem mercedis [Col. 0050D] aeternae, ut scilicet sive cum impium pie justificat justus, quia de ipso Apostolus dicit: »Ut sit ipse justus et justificans eum, qui ex fide est Jesu (Rom. III, 26);« seu cum justum juste glorificat pius, »quia quos justificavit, illos et glorificavit (Rom. VIII, 30),« eadem sit operatio gratiae quae meritum hominis bonum, et initiat ad justitiam, et consummat ad gloriam: primo in homine inchoans voluntatem bonam, deinde eamdem voluntatem adjuvans inchoatam, ut eadem voluntas et divino dono bona sit, et divino adjutorio malam superare concupiscentiam possit; et Deo perficiente talis postmodum ipsa voluntas sit, ut malam concupiscentiam habere non possit; ac sic in praesenti vita gratiae adjutorio infirmitati [Col. 0051A] non cedat, in futura autem gratiae beneficio infirmitatem non habeat; et nunc recreetur continuo juvamine medicanunis: tunc vero fruatur aeterna plenitudine sanitatis. Haec autem Deus, sicut in praedestinatione semper habuit, sic per gratiam sicut praedestinaverat facit. Praedestinationis itaque ipsius insinuatur agnitio, cum dicit Scriptura: »Et praeparatur voluntas a Domino (Prov. VIII, juxta LXX).« Non autem ob aliud praeparata dicitur, nisi quia danda praedicitur. A quo enim praeparatur per bonitatem sempiternam, ab ipso datur per indebitam gratiam.] In hac sententia quid Deus praedestinat, et quid non praedestinat probabili ratione discernit, quia demonstrat peccatum non esse in praedestinatione Dei, sed poenam peccati. At vero beata merita [Col. 0051B] sanctorum et remunerationem utraque in praedestinatione Dei esse fatetur, quia utraque a Deo sunt. Non enim aliquid boni habent sancti, nisi a Deo, et remuneratio pro bonis, quae gesserunt electi, a Deo est, propterea utraque a Deo sunt praedestinata. Item in sequentibus (cap. 12): [Ideo ergo in promissis Dei nulla est falsitas, quia in faciendis nulla Omnipotenti est difficultas, et propterea ibi nunquam deest voluntatis effectus; quia voluntas ipsa non aliud invenitur esse quam virtus. Quidquid autem vult potest, qui quantum vult tantum potest. Propterea de illo solo digne dicitur: »Omnia quaecunque voluit fecit (Psal. CXIII et CXXXIV).« Et iterum: »Subest enim tibi, cum voles, posse (Sap. XII, 18).« Ideo diximus tantam ibi esse virtutem voluntatis, [Col. 0051C] quanta et voluntas ipsa virtutis: quia cui semper subest, cum volet, posse, non aliud est in illo velle, quam posse (cap. 13). Quia ergo Deus nulla necessitate compellitur, ut aliquid nolens permittat, nullius utique adversitatis impeditur obstaculo, quo id quod promisit, aut minus quam vult, aut tardius faciat. Proinde potuit, sicut voluit, praedestinare quosdam ad gloriam, quosdam ad poenam. Sed quos praedestinavit ad gloriam, praedestinavit ad justitiam: quos autem praedestinavit ad poenam, non praedestinavit ad culpam.] Item paulo inferius: [In sanetisigitur coronat Deus justitiam, quam eis gratis ipse tribuit, gratis servavit, gratisque perfecit. Iniquos autem condemnavit pro impietate vel injustitia, quam in eis ipse non fecit. In illis enim opera sua [Col. 0051D] glorificat; in istis autem opera non sua condemnat. Hoc itaque praedestinavit Deus, quod erat ipse facturus, aut quod fuerat largiturus. Illud vero nullatenus praedestinavit, quod sive per gratiam, seu per justitiam facturus ipse non fuit.] Item in eodem (cap. 23): [Fidelibus congruit credere et fateri Deum bonum, et justum praescisse quidem peccatores homines, quia nihil eum latere potuit futurorum (neque enim vel futura essent, si in ejus praescientia non fuissent, non tamen praedestinasse quemlibet hominem ad peccatum; quia si ad peccatum aliquod Deus hominem praedestinaret, pro peccatis hominem non puniret. Dei enim praedestinatione aut peccatorum praeparata est pia remissio, aut peccatorum justa [Col. 0052A] punitio. Nunquam igitur Deus ad hoc hominem potuit praedestinare, quod ipse disposuerat, et praecepto prohibere, et misericordia diluere, et justitia punire. Iniquos itaque, quos praescivit Deus hanc vitam in peccato terminaturos, praedestinavit supplicio interminabili puniendos: in quos sicut culpanda non est praescientia humanae iniquitatis, ita praedestinatio justissimae laudanda est ultionis; ut agnosceretur non ab eo praedestinatum hominem ad qualecunque peccatum, quem praedestinavit peccati merito puniendum (cap. 24). Deus itaque omnia hominum opera, sive bona sive mala praescivit, quia eum latere nihil potuit, sed sola bona praedestinavit, quae se in filiis gratiae facturum esse praescivit: mala vero futura opera illorum quos non praedestinavit ad regnum, [Col. 0052B] sed ad interitum praescivit potentissima deitate, et ordinavit provida bonitate: et quia praescius fuit, quod eadem mala non solum ipse facturus non esset, sed nec homo in quantum ei humiliter adhaesisset, in eo nobis insuperabilem potentiam praescientiae suae magis ostendit, quia nec in malis praedestinationem justitiae suae vacare permisit. Ostensurus itaque Deus quid reddendum praesciverit, quid donandum, praedestinavit illos ad supplicium, quos a se praescivit malae voluntatis vitio discessuros; et praedestinavit ad regnum, quos ad se praescivit misericordiae praevenientis auxilio redituros, et in se misericordiae subsequentis auxilio esse mansuros. In istis misericordiam custodiens, in illis justitiam tenens: istis quod promisit pie tribuens, illis nihilominus [Col. 0052C] quod praedixit juste retribuens. Sic autem Deus non omnia promisit quae praedixit, quamvis praedixerit omnia quae promisit sicut non omnia praedestinavit quae praescivit, quamvis omnia praedestinata praesciverit. Praescivit enim hominum voluntates bonas et malas: praedestinavit autem non malas, sed bonas solas. Et licet in ejus praedestinatione non fuerit, ut malitiam voluntati humanae dedisset, fuit tamen in ejus praedestinatione, quid humanae voluntatis malitiae reddidisset propter hoc quia, sicut Psalmista testatur, »Misericors est Dominus et justus (Psal. CXIV, 5),« praedestinavit justos ad gloriam, iniquos ad poenam. Justificandis ergo atque glorificandis praedestinatum misericordiae suae opus praedixit pariter, et promisit. Iniquis autem [Col. 0052D] praedestinatum justitiae suae opus praedixit tantummodo, non promisit.] Item in eodem (cap. 26): [In sanctis igitur perfecturus est Dominus, quod ut essent boni, gratis dedit. Quod autem daturum se praescivit, in aeterna bonitatis dispositione praedestinavit. Ipsa est enim praedestinatio Dei, sempiterna scilicet dispositio futuri operis Dei. Porro autem in iniquis puniturus est, quod ut essent mali non dedit; nec eos ad iniquitatem aliquam praedestinavit; quia ut inique vellent, hoc eis daturus ipse non fuit. Et quia malae voluntatis perseverans iniquitas inulta remanere non debuit, tales ad interitum praedestinavit, quia talibus justae punitionis supplicium praeparavit. Quod utique manifesto Dominus ipse sermone [Col. 0053A] perdocuit, in eo quod a se ostendit paratum non solum regnum ubi laetentur boni, sed et ignem aeternum ubi crucientur mali. Bonis etenim dicturus est: »Venite, benedicti Patris mei, percipite regnum quod vobis paratum est a constitutione mundi (Matth. XXXV, 34).« Malis autem dicturus est: »Ite, maledicti, in ignem aeternum, qui paratus est diabolo et angelis ejus (Ibid., 41).« Ecce ad quod Deus iniquos et impios praedestinavit, id est ad supplicium justum, non aliquod opus injustum; ad poenam, non ad culpam; ad punitionem, non ad transgressionem; ad interitum, quem ira justi Judicis peccantibus reddidit; non ad interitum, quo in se iram Dei peccantium iniquitas provocavit. Quod beati Apostoli praedicatio manifestat, qui malos, quos [Col. 0053B] in aeternum damnaturus est Deus, »vasa« vocat »irae,« non culpae. Ait enim: »Quod si volens Deus, ostendere iram, et notam facere potentiam suam, sustinuit in multa patientia vasa irae aptata in interitum ut ostenderet divitias gloriae suae in vasa misericordiae, quae praeparavit in gloriam (Rom. IX, 22, 23).«]

In hac extrema sententia notandum quod de Evangelio sumens testimonium, ait praedestinatos malos in ignem aeternum, eo quod dicturus est Dominus in judicio, non solum bonis, ut percipiant regnum sibi paratum a constitutione mundi, verum quod malis dicturus est: »Ite, maledicti, in ignem aeternum, qui paratus est diabolo et angelis ejus;« ex hoc enim approbat quod iniquos et impios Dominus praedestinaverit ad supplicium, eo quod illis dicturus [Col. 0053C] est: »Ite in ignem aeternum.« Unde [a 1Kb] qui volunt dicere quod poena praedestinata sit injustis, non injusti praedestinati sunt ad poenam, viderint qualiter hujus auctoris dicta intelligant: cui enim paratur poena, is nimirum praeparatur ad poenam. Item in eodem (cap. 26): [Vasis vero irae nunquam Deus redderet interitum, si non spontaneum inveniretur homo habere peccatum: quia nec Deus peccanti homini juste inferret iram, si homo ex praedestinatione Dei cecidisset in culpam: sed quia causam iniquitatis suae ex propria homo habuit voluntate, propterea beatus Paulus »sustinuisse« asserit Deum »in multa patientia vasa irae aptata in interitum (Rom. IX, 21).« Haec igitur ira ideo talibus vasis interitum reddidit, quia in eis meritum voluntariae iniquitatis [Col. 0053D] invenit. Quomodo autem peccati servo iram justus Dominus intulisset, si servus ex praedestinatione Domini peccasset? In hoc itaque ista vasa Deus aptavit, in quo praedestinavit, hoc est in interitum: illum utique interitum quem Paulus malis repente superventurum denuntiat dicens: »Cum enim dixerint, Pax et securitas, tunc repentinus eis superveniet interitus (I Thess. V, 3).« Quod si Deus tales in peccatum praedestinaret, non eos Apostolus »vasa irae« mallet nominare, sed culpae; nec in interitum talia vasa, sed in peccatum dicerentur aptata. Nunc autem ideo »vasa irae« dicuntur, ut ostendatur in talibus ex Dei praedestinatione hoc [Col. 0054A] non esse quod est male ab eis admissum, sed quod est talibus bene redditum (cap. 27). Bene quippe malis interitus a Deo redditur, quamvis sit malus interitus eis qui nunc juste deseruntur et postmodum juste torquebuntur. In talibus enim judicium suum Deus desertione inchoat, cruciatione consummat; nam et hoc tempore, quo discedentes malos deserit, Deus non operatur in eis quod ei displicet, sed operatur per eos quod ei placet, postmodum eis redditurus quod ab ejus justitia merentur. Recipient enim, non pro eo quod Deus bene usus est eorum operibus malis, sed pro eo quod ipsi male abusi sunt Dei operibus bonis. Tales itaque Deus aptavit in interitum punitionis, quem peccatori justus judex praedestinatione justa decrevit, non in peccatum, quod [Col. 0054B] homo non ex praedestinatione divina, sed ex voluntate sua male concupiscendo coepit et male operando perfecit. »Concupiscentia« enim »concipiens peperit peccatum, peccatum vero consummatum genuit [al., generat] mortem (Jac. I, 15).« Non ergo iniqui praedestinati sunt ad mortem animae primam, sed praedestinati sunt ad secundam, id est »ad stagnum ignis et sulphuris,« de quo beatus Joannes dicit: »Et diabolus qui seducebat eos missus est in stagnum ignis et sulphuris (Apoc. XX, 9);« et alio loco: »Et mors et infernus missi sunt in stagnum ignis (Ibid., 15).« Haec mors secunda est »stagnum ignis;« et qui non est inventus in libro vitae scriptus, »missus est in stagnum ignis.« Rursus dicit: »Dubiis autem et infidelibus, contaminatis, et homicidis, et impudicis, [Col. 0054C] et veneficis et idolis servientibus, et omnibus mendacibus, pars eorum in stagno ardenti et sulphure, quod est mors secunda (Apoc. XXI, 8).« Illam secundam nuncupat mortem quae sequitur ex sententia judicis, non illam quae praecessit in mala concupiscentia peccatoris.]

Per omnia doctor iste iniquos praeordinatos esse ad poenalem vitam iniquitatibus suis dogmatizat: ad peccatum vero non esse praeordinatos, quoniam iniquitas Deo non placet, nec eorum est praedestinator, quorum non est auctor. Sed cum scierit hominem peccaturum, et in peccatis permansurum, praedestinavit eum ad poenas quas juste esset passurus, nec haec praedestinatio compulit eum ad peccatum, aut certe ex necessitate ad poenas: quoniam, [Col. 0054D] sicut ipse testatur »qui omnia novit,« novit etiam et singulorum facta, novit et fines singulorum, et ex eo quod in eis vidit et cognovit, ex eo etiam et praedestinavit quid de singulis esset acturus. Sicut enim praescientia ejus neminem compellit ad peccatum, cum utique praescierit singulorum ante saecula aeterna peccata, ita quoque et praedestinatio ejus neminem compellit ad poenam, licet et antequam nascatur aliquis, praedestinatus sit, si permansurus est in iniquitate, ad poenam. Ex eo enim quod praescivit singulos quid essent acturi ex eo et praedestinavit aeternitate consilii sui quid esset de singulis facturus. Item Cassiodorus in expositione psalmi CVIII, cum [Col. 0055A] tractaret versiculum eum qui dicit: »Fiant nati ejus in interitum, in generatione una deleatur nomen ejus,« haec subjunxit: [Eosdemque natos dicit, quos superius pupillos ait. Et quoniam solent aliqui peccatorum genus propagare longinquum, ipsam quoque spem illis prosperitatis abscidit, ne quo se bono pessimae mentes consolarentur sive magis una generatio illa dicenda est, quando nascimur in peccatis; et ideo petit ut ad secundam, id est ad regenerationem, non perveniant: qui tamen in praedestinatione repulsi sunt ut in prima peccatorum suorum faece dispereant, ne secundae nativitatis beneficio laqueum mortis evadant.] Sed haec et illis similia dicuntur de illis qui in Domini judicatione damnandi sunt, et hic per praedestinationem [Col. 0055B] repulsos dixit, quos in aeternam damnationem in judicio mittendos pronuntiat: vidit enim malos perseveraturos Deus in malo, et ideo apud aeternam praescientiam suam talibus praedestinavit poenam. Non ideo tamen compelluntur ad poenam quia non ex eo quod praedestinati sunt judicantur, sed ex eo quod peccatores praesciti sunt, ad poenas praedestinati cognoscuntur: sicut enim nemo potest imputare Deo quod peccat, ita quoque quod pro peccatis puniendus sit. Peccat enim propria voluntate delinquens, puniendus autem est justo judicio judicantis: et sicut peccati causa non ex Dei praescientia descendit, quia nullus idcirco peccat quia Deus eum peccaturum praescierit, sed idcirco quia magis propriae concupiscentiae obedit quam praecepto prohibentis Dei a peccato: [Col. 0055C] ita quoque nullus idcirco ad poenam vadit, quia hoc in Dei praedestinatione ante fuerat: ex eo enim quod praescitus est in peccatis permansurus, et sine poenitentiae fructu vitam praesentem terminaturus, ex eo deputatus est ad poenam. Et sicut causa peccati concupiscentia est, qua magis obeditur voluntati carnis quam praecepto divino, ita poenae deputationis causa est peccati perpetratio, et postea pro peccato nulla digna satisfactio. Hinc sanctus Isidorus Hispalensis episcopus, vitae meritis et sapientiae lumine praeclarus, catholicorum sequens doctrinam magistrorum, in libro secundo Sententiarum (cap. 6) geminam fore praedestinationem tam sensuum quam verborum attestatione docet, dicens: [Gemina est praedestinatio, sive electorum ad requiem, sive [Col. 0055D] reproborum ad mortem. Utraque divino agitur judicio, ut semper electos superna et interiora sequi faciat, semperque reprobos, ut infima et exteriora delectent, deserendo permittat. Sicut ignorat homo terminum lucis et tenebrarum, vel utriusque rei quis finis sit, ita plenius nescit quis ante suum finem luce justitiae praeveniatur, vel quis peccatorum tenebris usque in suum terminum obscuretur, aut quis post lapsum tenebrarum conversus resurgat ad lucem. Cuncta haec Deo patent, hominem vero latent: quamvis justorum conversatio in hac vita probabilis sit, incertum tamen hominibus esse, ad quem sint finem praedestinati, sed omnia reservari futuro examini. Mira dispositio est supernae distributionis, per quam [Col. 0056A] hic justus amplius justificatur, implius amplius sordidatur. Malus ad bonum aliquando convertitur, bonus ad malum aliquando reflectitur; vult quis esse bonus et non valet; vult alter esse malus, et non permittitur interire, datur ei qui vult, esse bonus: alius nec vult, nec datur ei, ut sit bonus: iste nascitur in errore et moritur; ille in bono quo coepit usque in finem perdurat. Tandiu iste stat quousque cadat; ille male diu vivendo, in fine salvatur, respectusque convertitur; vult prodesse in bono justus nec praevalet, vult nocere malus et valet. Iste vult Deo vacare, et saeculo impeditur: ille in negotiis implicari cupit nec perficit. Dominatur malus bono, bonus damnatur pro impio, impius honoratur pro justo; et in hac tanta obscuritate non valet homo divinam [Col. 0056B] perscrutari dispositionem et occultum praedestinationis perpendere ordinem.]

Quibus verbis non solum quod sit electorum numerus praemio coronandus, et reproborum multitudo poena in judicio ferienda, divinae praedestinationis ordine dispositum fore clarissime demonstrat, verum utriusque ordinis, id est tam electorum quam reproborum, vita quo cursu quove tramite volubilis mundi tempora pertranseat, sicut superni moderaminis legem non egreditur, ita coelestis dispositione secreti docet esse praedestinatum. Utrorumque de fine, videlicet electorum seu reproborum, loquens ait: [Gemina est praedestinatio, sive electorum ad requiem, sive reproborum ad mortem.] Haec autem praedestinatio quemadmodum in singulis operetur [Col. 0056C] sequenti sententia monstrat. [Utraque, inquiens, divino agitur judicio, ut semper electos superna et interiora sequi faciat, semper reprobos, ut infima et exteriora delectent, deserendo permittat.] Docet enim quod praedestinationis ordo coelestis discrimine judicii liberetur, et electos divini amoris flamma, succendens, interiora, id est spiritalia et superna, id est coelestia, concupiscere semper faciat et sequi: at reprobos justo quidem judicio, mortalibus tamen occulto, dum desiderio supernae patriae non irradiat, atque eos invisibilis boni amore extorres derelinquit, non interiora, sed exteriora, non superna, sed infima, hoc est non spiritalia sed corporalia, non coelestia sed terrena bona diligere se quique permittit. Non enim veritatis quisquam bonum; vel amare potest, [Col. 0056D] vel assequi, nisi veritatis luce commonitus ipsa protestante veritate. »Nemo venit ad me, nisi Pater attraxerit eum (Joan. VI, 44);« et alibi: »Nemo novit Patrem nisi Filius, et cui voluerit, Filius revelare (Matth. XI, 27);« attrahi autem ad Christum quid est nisi ut in eum credatur et credendo sequatur. Sic quoque per Filium revelari Patrem non est aliud nisi fidei oculis Patrem videre, et dilectionis obsequio venerari; quem vero Pater trahat ad Christum, et cui Filius revelet Patrem, non humano, verum divino censetur judicio. Et in hac quidem mortalitate nulli cognitum quis ita trahatur ad Christum, vel cui sic Filius revelet Patrem, ut sit de numero electorum. Hinc beatus Isidorus prosequitur, dicens [Col. 0057A] [Sicut ignorat homo terminum lucis et tenebrarum, vel utriusque rei quis finis sit: ita plenius nescit quis ante suum finem luce justitiae praeveniatur, vel quis peccatorum tenebris usque in suum terminum obscuretur, aut quis post lapsum tenebrarum, conversus resurgat ad lucem.] Terminum lucis et tenebrarum ignorat homo, quoniam nescit in quo justitiae lux usque ad terminum vitae, quasi usque ad finem diei perseverabit; neque cognovit in quo iniquitatis tenebrae tanquam noctis umbrae perpetuo debeant permanere. Quis enim sit de numero electorum, aut quis habeatur de sorte reproborum Deo quidem manifestum habetur, humanae vero scientiae penitus est absconsum. Quod hujus auctoris sententia declarat cum ait. [Cuncta haec Deo patent, [Col. 0057B] hominem vero latent.] Deinde quoque inculcans divinae praedestinationis secretum infert. [Quamvis justorum conversatio in hac vita probabilis sit, incertum est tamen hominibus ad quem finem sint praedestinati, sed omnia reservari futuro examini.] Siquidem quanquam probabilis vitae cursu videantur justi contendere, quid tamen divino dispositionis secreto eorum de fine decernatur, illius solummodo sapientiae manifestum est, cujus amplitudinem scientiae nihil potest latere. At vero mortalitatis hujus hominem tenebras patientem tantae profunditatis abyssus nequaquam illustrat, verum densissimae noctis caligine involvuntur omnia, donec venturi lumen judicii singulorum facta quo fine sudaverint innotescat. Tuncque sanctorum vita quae probabili cursu hujus [Col. 0057C] in mundi volubilitate videtur dirigere, manifestabitur utrum quod egisse videbatur bonum, amore saeculi an amore coelestis patriae peregerit: divinae tamen dicit praedestinationis examine dispositum, quem sint singuli finem sortituri; hoc est qui coelestis patriae beatitudinem percepturi, quique perennis miseriae calamitatem subituri sint. Unde secundo in loco geminae praedestinationis intimat secretum dum dicit: [Sanctos quamvis in hac vita probabiliter conversentur, incertum tamen esse ad quem sint finem praedestinati.] Dicendo namque incertum esse ad quem sint finem praedestinati, ostendit non omnes homines ad unum consummationis contendere finem: verum alios sui laboris finem aeternae praemium remunerationis assecuturos, alios vero perpetuae [Col. 0057D] damnationis tormenta adepturos: qui vero illum, quive ad istum pertineant finem, in hac mortalitatis caligine nulla veritatis manifestatione comprehenditur; supernae tamen dispensationis examine, praedestinatum fore doctor iste testatur. Cujus sententiae Dominus ad Job loquens consentire videtur dicens: »Dic mihi si nosti omnia: per quam viam spargitur lux, et tenebrarum quis locus sit; ut ducas unumquodque ad terminos suos (Job XXXVIII, 18-20).« Lucis nomine sanctorum vitam, tenebrarum vero nuncupatione reproborum designat, quia videlicet Deo, cui manifesta sunt omnia, certissime claret quos lux supernae gratiae usque in vitae terminum illustrabit, et quos infidelitatis tenebrae ante [Col. 0058A] mortis exitum non relinquent. Bene autem ait, »per quam viam spargitur lux, et tenebrarum quis locus sit.« Lux enim divinae visitationis non uno, verum multiplici modo electorum corda perfundit, alios isto, alios illo clarificans munere, atque istos ab utero matris, illos a pueritiae tempore, hos autem a juventutis fervore, nonnullos vero in senectutis processu de peccatorum tenebris ad lucem justitiae convertit. Igitur quoniam diverso gratiarum munere supernus Judex electos magnificat, diversisque aetatis temporibus ad veritatis viam evocat, merito dicitur, »per quam viam spargitur lux:« id est, lux coelestis gratiae mentes electorum illuminans, qua via, id est quo supernae dispositionis ordine dispertiatur, non humanae mentis infirmitas comprehendit, sed [Col. 0058B] coelestis judicii secreta noverunt. Similiter quoque »quis locus sit tenebrarum,« id est, in quorum cordibus vel incredulitatis umbrae vel actionis perversae debeant usque in finem tenebrae perseverare, humanae quidem scientiae non patet, divinae vero sapientiae notum est. Hinc etiam infertur: »ut ducas unumquodque ad terminos suos.« Ad terminos suos unumquodque ducitur, quando qui finis meritorum gratia suorum singulos maneat, unicuique confertur, ut istum pro bene gestorum certamine studiorum gloria condecoret; illum vero pro male factorum intentione laborum poena coerceat, quatenus illum sui cursus finem accipiat, quem certaminis sui proposito petebat, ut videlicet qui pro laboris sui studio coelestis patriae quaesivit retributionem, [Col. 0058C] accipiat in munere quod expetivit certamine: qui vero terrena pro coelestibus, caduca pro manentibus appetivit, non aeternae beatitudinis praemium, quod non concupivit, verum sempiternae damnationis poenam inveniet, pro qua laboravit; quoniam quamvis invitus ad eam perveniat, nec licet male operans poenas in fine, sed gloriam concupiscat, quando tamen aeternae praemia vitae non est accepturus, pro qua non laboravit, poenas capiat damnationis aeternas: quisquis enim sempiterni boni fiet expers, perpetui compos mali efficitur. Qui sint autem, vel haec vel illa percepturi, ille tantum novit, »qui ducit unumquodque ad terminos suos.« Solus etenim singulorum terminos novit, qui cordis intentionem uniuscujusque cognovit, atque quo sit in [Col. 0058D] proposito mentis perseveraturus non ignorat. Isque »unumquemque ad terminos suos perducit«: quia illum singulis retributionis daturus est terminum, ad quem mentis intentio suam direxit actionem. Sic ergo verum esse convincitur, quod sanctus Isidorus dicit quia: [Quamvis justorum conversatio in hac vita probabilis sit, incertum tamen hominibus esse ad quem sint finem praedestinati, sed omnia reservari futuro examini.] Hinc etiam subjungens, ait: [Mira dispositio est supernae distributionis, per quam hic justus amplius justificatur, impius amplius sordidatur,] et quae sequuntur. Superius de fine singulorum superna praedestinatione disposito disputavit, nunc jam docere incipit, quod tam electorum quam [Col. 0059A] reproborum vita divinae dispositionis ordine dirigatur in hujus curriculo temporis. Et quemadmodum singulorum actiones in hac vita Conditor disponat sempiterno providentiae suae consilio, praedestinatum habet. Etsi enim actiones humanae novae sunt quia temporales, divinae tamen dispositionis consilium non est novum, quia aeternum. Ait autem: [Mira est itaque dispositio supernae distributionis, per quam hic justus amplius justificatur, et impius amplius sordidatur.] Unde scribitur in Apocalypsi: »Justus justificetur adhuc, et qui in sordibus est, sordescat adhuc (Apoc. XXII, 11).« Malus ad bonum aliquando convertitur, bonus ad malum aliquando reflectitur. Et Apostolus: »Ergo cujus vult Deus miseretur, et quem vult indurat (Rom. IX, 18).« [Vult quis esse [Col. 0059B] bonus, et non valet: vult alter esse malus, et non permittitur interire.] Et Scriptura sancta dicit: »Considera opera Domini, quia nemo potest corrigere quem ille despexerit (Eccle. VII, 14).« [Datur ei qui vult esse bonus; alius nec vult, nec ei datur ut sit bonus.] Apostolus quoque: »An non habet potestatem figulus luti ex eadem massa facere aliud quidem vas in honorem, aliud vero in contumeliam (Rom. IX, 21).« [Iste nascitur in errore et moritur, ille in bono quo coepit usque in finem perdurat.] Et de Sapientia psallitur: »Quae aperis, et nemo aperit (Apoc. III, 7).« [Tandiu stat iste, quousque cadat; ille diu male vivendo in fine salvatur, respectusque convertitur.] Et Dominus per Moysen: »Ego occidam et vivificabo, percutiam et ego salvabo, [Col. 0059C] et non est qui de manu mea possit eruere (Deut. XXXII, 39).« [Vult prodesse justus in bono, nec praevalet, vult nocere malus et valet: iste vult Deo vacare et saeculo impeditur; ille negotiis implicari cupit, nec perficit. Dominatur malus bono, bonus damnatur pro impio, impius honoratur pro justo.] Ecclesiastes quoque: »Est malum, quod vidi sub sole quasi per errorem egrediens a facie principis: positum stultum in dignitate sublimi, et divites sedere deorsum; vidi servos in equis, et principes ambulantes quasi servos super terram (Eccle. X, 5-7).« Item: »Vidi sub sole in loco judicii impietatem, et in loco justitiae iniquitatem (Eccle. III, 16).« Annae quoque prophetia: »Dominus mortificat et vivificat, deducit ad inferos et reducit. Dominus pauperem [Col. 0059D] facit et ditat, humiliat et sublimat (I Reg. II, 6).« Cumque haec omnia divino fieri judicio nemo catholicorum dubitare debeat, causa cur ita gerantur soli Deo nota est, quae tamen non potest esse nisi justa, est enim ab illo, cujus dispositio non potest esse injusta. Et quoniam humana nequit scientia comprehendi, merito sic hujus sententiae finem beatus Isidorus terminat dicens: [Et in hac tanta obscuritate non valet homo divinam perscrutari dispositionem, et occultum praedestinationis perpendere ordinem.] Ecce praefatus doctor manifeste nos docuit fines tam electorum, quam reproborum praedestinatos a Deo, et non solum fines, verum etiam quis in bono quo coepit usque in finem perseveret, quisque malum, quod [Col. 0060A] coepit, usque in vitae terminum non relinquat, vel quis quove tempore de malo ad bonum convertatur: seu quis quandoque de bono ad malum reflectatur, divinae dicit praedestinationis ordine disponi. Nec solum ista, verum etiam cursum vitae humanae divinae legis moderatione testatur contineri: cujus quoque dictis sacrarum paginas Scripturarum cernimus attestari. Quae cum ita sint negare geminam fore praedestinationem nescio qua fronte possimus. Quod si quis auctoris hujus sententiam repudiat, videat quemadmodum Scripturae sanctae contradicat, cujus testimonia condemnare hujus doctoris sensibus omnino cognoscimus. Nisi forte dicat aliquis a Deo mundum non regi. Quod quia catholicorum nemo negare praesumit, claret quia divina dispositione [Col. 0060B] non solum praesentia, verum etiam praeterita reguntur, et futura. Quod cum ita sit nullus fidelium dubitat in Deo nihil mutabile, nihilque variabile fieri: quod cum certissime credatur, sequitur, uti nec novum consilium nec novam dispositionem, nec novum apud Deum ordinem esse sentiamus. Quare sequitur, ut universa, quae per varia temporum curricula judicat Deus, aut disponit aut ordinat in creatura sua, semper in aeternitate consilii sui, sic judicata, disposita, ordinata fuerunt, quemadmodum in temporibus ab ipso judicantur, disponuntur, ordinantur. Finis autem tam malorum, quam bonorum, ad divinam respicit dispositionem; humanae quoque cursus vitae divinae dispositionis judicium nequaquam fugit: utraque igitur sempiterni dispositione consilii [Col. 0060C] praedestinata sunt. Cumque non idem, verum distinctus sit finis electorum, seu reproborum, quemadmodum etiam vitae cursus eorum, sequitur, ut divinae praedestinationis ordo, quo finis bonorum malorumque dirimitur, non idem sit, sed diversus. Quemadmodum doctoris istius sententia docemur dicentis: Gemina est praedestinatio, etc. Satis igitur doctorum auctoritate catholicorum instructi sumus geminam esse praedestinationem. Verum ne ista fortassis alicui minus sufficiant, addamus etiam aliquid ex libris istius ipsius auctoris, quos nosse cupientibus satisfiat, et acquiescere nolentes testimoniorum copia superentur. In libro itaque Differentiarum, dum divinae gratiae infusionem ab humani distingueret arbitrii libertate, sic ait (Isidor., lib. II, [Col. 0060D] diff. XXXII, 115-119, 122):

[Inter gratiae divinae infusionem, et humani arbitrii voluntatem hoc interest: arbitrium est voluntas liberae potestatis, quae per se sponte vel bona vel mala appetere potest. Gratia autem est divinae misericordiae gratuitum donum, per quod et bonae voluntatis initium, et operis promeremur effectum. Divina quippe gratia praevenitur homo ut bonus sit, nec humanum arbitrium Dei gratiam antecedit, sed ipsa gratia Dei nolentem hominem praevenit, ut etiam bene velit. Nam pondere carnis homo sic agitur, ut sit ad peccatum facilis, ad poenitendum tardus. Habet de se unde corruat, et non habet unde surgat, nisi gratia Conditoris, ut erigatur, manum jacenti extendat. [Col. 0061A] Denique homini per Dei gratiam liberum restauratur arbitrium, quod primus homo perdiderat: nam ille habuit inchoandi boni liberum arbitrium, quod tamen Dei adjutorio perficeretur. Nos vero et inchoationem liberi arbitrii, et perfectionem de Dei sumimus gratia, quia et incipere et perficere bonum de ipso habemus, a quo et gratiae donum datum, et liberum arbitrium in nobis est restauratum. Dei ergo est bonum quod agimus, propter gratiam praevenientem et subsequentem: nostrum vero, propter obsequentem liberi arbitrii voluntatem. Nam si Dei non est, cur illi gratias agimus? Et si nostrum non est, cur retributionem bonorum operum exspectamus? Proinde ergo in eo quod gratia Dei praevenimur, Dei est: in eo vero quod ad bene operandum [Col. 0061B] praevenientem gratiam sequimur, nostrum est. Nemo autem Domini gratiam meritis antecedit, ut tenere eum quasi debitorem possit: sed miro modo aequus omnibus Conditor, alios praedestinando praeelegit, alios vero in suis pravis moribus justo judicio dereliquit. Unde verissimum est gratiae munus non ex humana virtute, vel ex merito arbitrii consequi, sed sola divinae pietatis bonitate largiri. Quidam enim gratissimae misericordiae ejus praevenientis dono salvantur, effecti »vasa misericordiae;« quidam vero reprobati, ad poenamque praedestinati damnantur, effecti »vasa irae.« Quod exemplo de »Esau et Jacob« necdum natis colligitur, qui dum essent una conceptione vel partu editi, parique nexu originalis peccati astricti, alterum tamen eorum ad se misericordiae [Col. 0061C] divinae praeveniens bonitas gratuita gratia traxit; alterum quadam justitiae severitate odio habitum in massa perditionis relictum damnavit. Sicut et per prophetam idem Dominus loquitur dicens: »Jacob dilexi, Esau autem odio habui (Mal. I; Rom. IX).« Unde consequens est nullis praevenientibus meritis conferri gratiam, sed sola vocatione divina? Neque quemquam salvari sive damnari, eligi vel reprobari, nisi ex proposito praedestinantis Dei, qui justus est in reprobatis, misericors in electis: »Universae viae Domini misericordia et veritas (Psal. XXIV, 10).« Omne autem donum gratiae non omnibus ad integrum datur, sed singulis dona singula dividuntur scilicet, ut quasi corporis membra singula officia habeant, et alter indulgeat alteri [al., [Col. 0061D] indigeat altero], quod non habet alter. Proinde omnium fiant communia dum fiunt sibimet membra invicem necessaria.] Totius capituli textum ponere libuit, ne quis nobis calumniam intorqueret, si partem excerpere, partem vero voluissemus omittere, tanquam corrumpentibus auctorum sententias, et ad nostrae seriem adinventionis detorquentibus. Cujus quoque calumniae denotationem vitare volentes supra positorum sententias auctorum, Augustini videlicet et reliquorum longiori circulo, ac pene superfluo adnotare maluimus; deligentes potius superflui de loquacitate videri, quam reprehensionis crimen de sententiarum violatione contrahere. Si quis tamen hujus sententiae voluerit diligentius verba sensumque [Col. 0062A] perpendere, fortassis ad praesentis causam negotii nihil in ea superfluum nos posuisse judicabit. Commendatur enim in ea quid humano arbitrio, quid divinae gratiae debeamus assignare, quodque ejusdem gratiae donum non hominis merito, verum superni muneris benignitate conferatur, cuique largiatur, cuique negetur, divini moderaminis sit aequitate dispositum. Sic ergo commendans causam, qua vel electi justificantur, vel reprobi deseruntur: praedestinationis ordinem docet esse diversum, non simplicem; ut autem quae diximus manifestata fiant, totius texti capitulum breviter expendamus.

[Inter gratiae, inquit, divinae infusionem, et humani arbitrii voluntatem hoc interest. Arbitrium est voluntas liberae potestatis, quae per se sponte, [Col. 0062B] vel bona vel mala appetere potest: gratia autem est divinae misericordiae gratuitum donum, per quod et bonae voluntatis initium et operis promeremur effectum.] Haec dicens insinuat, quod liberi sit arbitrii, ut propriae voluntatis intentionem, vel ad bona eligenda, vel ad mala reprobanda dirigat, ut autem vel bonae voluntatis exordium, vel rectae operationis obtineat effectum, non suis viribus, verum coelestis gratiae dono consequatur. Nam quod bonae voluntatis inchoationem habere nequeamus, nisi superni gratia largitoris, Apostolus testis est, qui ait: »Quid habes quod non accepisti?« (I Cor. IV, 7.) Si ergo nil habemus nisi quod superno concessum munere nobis fuerit, nec bonae voluntatis quantulumcunque valemus adipisci arbitrii viribus humani, si non divini muneris [Col. 0062C] de fonte nobis emanaverit: quod autem aliquid boni sine divina gratia nequeamus efficere, ipsius ore Veritatis instruimur ita loquentis: »Sine me nihil potestis facere (Joan. XV, 5).« Jam vero, quod divina gratia praeveniamur, et ad bene volendum, et ad recte agendum sequenti beatus Isidorus lectione testatur dicens: [Divina quippe gratia praevenitur homo, ut bonus sit, nec humanum arbitrium Dei gratiam antecedit, sed ipsa gratia Dei nolentem hominem praevenit, ut etiam bene velit.] Cum enim malus esset, arbitrii sui voluntatem ad malum committendo divina clementer eum gratia respexit, et voluntatis bonae principium inspirando, desiderium malitiae ad bonitatis amorem convertit, ut qui malus fuerat diligendo, agendoque malum, bonus fieret [Col. 0062D] amando, gerendoque bonum. Hanc praeventionis gratiam commendans Scriptura dicit: »Quis prior dedit ei, et retribuetur illi? quoniam ex ipso, et per ipsum, et in ipso sunt omnia (Rom. XI, 35, 36).« Annectitur autem causa, quae vires hominis ad bene agendum efficit imbecillas, nisi divini muneris fuerit auxilio roboratus; dicit itaque: [Nam pondere carnis homo sic agitur, ut sit ad peccandum facilis, ad poenitendum tardus. Habet de se unde corruat, et non habet unde surgat, nisi gratia Conditoris, ut erigatur, manum jacenti porrigat.] Pontus itaque carnis quid est, nisi corruptela peccati? Hanc itaque corruptelam incidit, quando post ligni vetiti gustum aperti sunt ei oculi, et nuditatis suae squalorem [Col. 0063A] aspexit; apertio denique illa oculorum, concupiscentia carnalium exstitit passionum, et inde se nudum obstupuit, quo se virtutum veste spoliatum erubuit: nec jam in calore superni amoris consistens, verum ad carnalis concupiscentiae desiderium corruens, divinae visitationis alloquium ad auram audit post meridiem. Hoc itaque pondere peccati, videlicet concupiscentia carnalium passionum, agitur homo, ut sit ad peccandum facilis, ad poenitendum autem tardus: quia ex quo cordis oculos ad delectationem peccati aperuit, ex eo clausos ad amorem justitiae tenuit, et postquam virtutis vestem amisit, infirmitatis nuditatem accepit. Qua de re cum per cordis caecitatem nequit bonum conspicere, per infirmitatis autem debilitatem, quae recta sunt non valet operari, [Col. 0063B] constat profecto juxta sancti hujus sententiam: Quod mortalitas nostra habet de se unde corruat, et non habet unde surgat. Et bene de se quod infirmitatis est homo habere dicitur: quoniam et caecitatis damnum, et infirmitatis penuriam de se suscepit, quando superni luminis praesidium, quo sapientiae lumen, et salutis virtutem consequebatur, per inobedientiam superbus amisit: neque suis viribus adipisci jam valet, quod culpae suae meritis perdidit, nisi gratia, Conditoris misericordiae suae manu, et cordis caecitatem removeat, et virtutis incolumitatem tribuat, quatenus ei justitiae lumen refulgeat, et ei quam cernit, justitiae per virtutis gressum inhaerere possit. Quod autem protoplasto liberi vires arbitrii successerint ante transgressionis ruinam, insinuat [Col. 0063C] cum subjungit: [Denique homini per Dei gratiam liberum restauratur arbitrium, quod primus homo perdiderat. Nam ille habuit boni inchoandi liberum arbitrium, quod tamen Dei adjutorio perficeretur: nos vero et inchoationem liberi arbitrii, et perfectionem de Dei sumimus gratia; quia et incipere, et perficere bonum de ipso habemus, a quo et gratiae donum datum, et liberum arbitrium in nobis est restauratum.] Docemur itaque ante divinae gratiae perceptionem longe nos jacere infra primi hominis conditionem. Ille denique talis conditus fuerat, ut liberi arbitrii potestate justitiae bonum, et velle posset, et operari, nos vero caremus utroque: nec enim vel velle, vel facere bonum adjacet nobis, nisi divini muneris largitate fuerit praestitum. Manemus [Col. 0063D] itaque in ejusdem sorte conditionis, in quam lapsus ille decidit post transgressionem: ut enim illi priusquam peccasset, et inchoatio, et consummatio boni per liberi facultatem patebat arbitrii; ita post delicti reatum, nec incipere, nec perficere bonum illi possibile mansit. Infirmitatis siquidem propriae culpa premebatur ad lapsum, qui noluit rectitudinis statum servare ante reatum. Nos quoque illius de radice germinis propagati, cum delicti contagio traximus infirmitatis conditionem, ut nec bonum inchoare per voluntatis bonae possimus desiderium, nec illud exsequi per sanctae devotionis obsequium. Qua de re, ut ad utrumque reddemur idonei liberi vires arbitrii, quas in [Col. 0064A] parente primo perdidimus, divini muneris gratia nobis restituuntur, ut et incipere, et perficere bonum per Dei gratiam jam valeamus, qui prius inefficaces per infirmitatis debilitatem ad ista reddebamur: unde bonum quod agimus nostrum pariter divinique muneris esse subsequenter erudimur. Dicit itaque: [Dei ergo est bonum quod agimus, propter gratiam praevenientem et subsequentem: nostrum autem, propter obsequentem liberi arbitrii facultatem [al., voluntatem]. Nam si, Dei non est, cur illi gratias agimus? et si nostrum non est, cur retributionem bonarum operum exspectamus?] Claret itaque bonum quod agunt sancti, nec sic divinae gratiae deputari, ut liberi arbitrii facultas auferatur, aut sic libero deputandum arbitrio, ut divinae gratiae munus [Col. 0064B] abdicemus, quorum alterum humani laboris meritum tollit, alterum autem gratiae donum denegat: utrumque blasphemum, utrumque catholico dogmati claret esse contrarium. Quapropter ut et divinae gratiae munus confiteamur, et humani meriti praemium non negemus secundum doctoris hujus eruditionem bonum quod gerimus, et Dei esse dicamus, et nostrum; Dei propter gratiam praevenientem et subsequentem. Nostrum propter arbitrii libertatem obsequentem. Proinde igitur sicut idem doctor ait: [In eo quod gratia praevenimur Dei est: in eo vero, quod ad bene operandum praevenientem gratiam sequimur, nostrum est: nemo autem Dei gratiam meritis antecedit, ut tenere eum quasi debitorem possit.] Si nemo Domini gratiam antecedit, nec in aliquo bono quisquam [Col. 0064C] opere debitorem eum tenere potest, sequitur ut omne opus bonum, et omnis recta voluntas Dei gratia praeveniente conferantur homini: quae si Dei gratia tribuuntur, constat omnes malos esse antequam gratiae dono corrigantur: si autem omnes sunt mali antequam gratia praeveniente de malis boni efficiantur, nullus est bonus, nisi quem gratia fecerit bonum. Et si nullus bonus est, nisi quem bonum gratia praestat, ut aliquis bonus sit gratia praevenitur: ut autem aliquis non bonus efficiatur, eadem gratia deseritur, quibus autem donum gratiae tribuat, et quibus abscondat in illius est judicio, cujus et donum. Unde et sequitur: [Sed miro modo aequus omnibus Conditor, alios praedestinando praeelegit, alios vero in suis pravis moribus justo judicio derelinquit.] [Col. 0064D] Haec est igitur gemina praedestinatio superni judicii librata discrimine, videlicet ut eis gratiae munus divinitus largiatur, quos aeternitatis suae consilio coelestis auctor ad hoc disposuit: eis vero muneris hujus donum abscondat, quos dispositio superni judicis in suis relinquere pravitatibus decrevit. Etenim dum unusquisque (sicut superiora testantur) non sui merito, sed divina gratia ad bonum de malo convertitur, ille tantummodo gratia praevenitur, quem coeleste judicium statuit praeveniendum. Ille vero hujus extorris gratiae deseritur, quem supernus arbiter decrevit non praeveniendum. Hinc quoque subjungitur: [Unde verissimum est gratiae munus non ex humana virtute, vel ex merito arbitrii, sed solius divinae [Col. 0065A] bonitatis pietate largiri.] Etenim cum constet omne genus humanum in radice suae originis fuisse damnatum sicut omnes ab uno parente nascimur, sic omnes in uno homine mortis sententia multati sumus: qui vero ab ea liberantur, divinae pietatis bonitate liberantur; qui autem ab ea non liberantur, in ea qua damnati sunt sententia dimittuntur. Nec habent non liberati quod de damnationis suae poena querantur: quoniam hoc eis redditur, quod juste merentur. Habent vero liberati unde gratias ereptori suo solvant, quoniam similis et hos poena contineret, si divinae pietatis bonitas eis non subvenisset. Ergo cui gratiae munus impertiatur, et cui non tribuatur divinae dispositionis judicio ponderatur. Quapropter apparet geminae praedestinationis [Col. 0065B] esse censuram, quoniam alter eorum ordo est, qui per gratiam liberantur, et alter eorum qui sub damnationis suae sententia deseruntur. Sequitur autem: [Quidam enim gratissimae misericordiae ejus praevenientis auxilio salvantur, effecti »vasa misericordiae:« quidam vero reprobi ad poenam praedestinati damnantur, effecti »vasa irae.«] Qui salvantur gratiae dono salvantur; qui autem a salute remanent alieni, non fuere de numero ad salutem praedestinatorum. Illi denique divini muneris dignatione sunt facti »vasa misericordiae;« isti vero sententia justae damnationis effecti »vasa irae:« utrique itaque praedestinati; quia et illi, qui salute digni efficiuntur, ex praedestinationis proposito »vasa misericordiae« effecti sunt, et isti, qui salute redduntur indigni, similiter [Col. 0065C] ex praedestinationis proposito effecti sunt »vasa irae.« Siquidem sicut proposuit divina censura, quos gratiae suae dono justificaret, sic quoque proposuit quos ab hujus gratiae munere vacuos relinqueret. Cujus praedestinationis geminum doctor iste commendans propositum, de electorum salute sic intulit: [Quidam enim gratissimo misericordiae ejus praevenientis auxilio salvantur, effecti »vasa misericordiae.« Ecce unius praedestinationis propositum, quod commendans Apostolus ait: »Quos praescivit, hos et praedestinavit (Rom. VIII, 29).« At vero de reproborum damnatione doctor Isidorus ita dicit: Quidam vero reprobati ad poenam praedestinati damnantur, effecti »vasa irae,« nihilominus aliud ostendens praedestinationis propositum. Doctoris ergo [Col. 0065D] istius institutione cognoscimus manifeste geminam praedestinationem, quam etiam sub exemplo duorum geminorum confirmans subintulit: Quod de Esau et Jacob necdum natis colligitur, qui dum essent una conceptione et partu editi, parique nexu peccati originalis astricti, alterum tamen eorum ad se misericordiae divinae praeveniens bonitas gratuita gratia traxit, alterum quadam justitiae severitate odio habitum in massa perditionis relictum damnavit; sic et per prophetam idem Dominus loquitur dicens: »Jacob dilexi, Esau autem odio habui.«] Ostendit itaque doctor catholicus utrumque fratrem pari lege nascendi simili conditione peccati fuisse devinctos, alterum eorum coelestis gratiae munere salvatum, alterum [Col. 0066A] vero justitiae severitate in massa perditionis derelictum; alterum Deo dilectum fuisse, alterum autem a dilectionis gratia procul repulsum. Nec tamen aliquid aut hunc, aut illum egisse, unde vel ille diligi, vel hic odio haberi meruisset. Sed in utroque divinae dispositionis judicium diversam meritorum sortem exhibuit, ut Jacob videlicet eligeret, Esau vero reprobaret. Quod de duobus geminis divina auctoritate docemur Deum fecisse, hoc quoque de universo generis humani corpore divinam agere dispositionem dubitare nequaquam debemus. Neque enim dispensationis suae gubernationem, qua mundum regit universum, infra duorum hominum angustias coarctavit. Verum in paucis nos erudire coelestis prudentia voluit, quid de universis sentire [Col. 0066B] debemus. Unde coeleste oraculum matri in utero habenti, et super eisdem parvulis sciscitanti ait: »Duae gentes in utero tuo sunt, et duo populi ex utero tuo egredientur (Gen. XXV, 23), id est figura sive prophetia duorum populorum: neque enim illi duo populi poterant appellari, sed appellati sunt nomine, quod gerebant mysterio; videlicet dicti sunt duo populi, quoniam totius humani generis figuram gerebant, in duas sortes tanquam in duos populos distributi, unam videlicet electorum, quae sub Jacob, alteram reproborum quae sub Esau specie figurabatur. Qui duo populi duabus quoque civitatibus per sanctarum paginas Scripturarum, Jerusalem videlicet ac Babylon, significantur. Igitur quemadmodum duorum geminorum videmus alterum [Col. 0066C] quidem electionis gratia dilectum alterum vero severitate justitiae odio habitum: sic nimirum intelligendum est electionis populum gratia divina salvatum, reproborum autem multitudinem coelestis justitiae severitate damnatam, atque in divinae dispositionis judicio definitum quem gratia salvet, aut quem justitia damnet. Hinc quoque beatus Isidorus infert: [Unde consequens est nullis praevenientibus meritis conferri gratiam, sed sola vocatione divina, neque quemquam salvari sive damnari, nisi ex proposito praedestinantis Dei, qui justus est in reprobatis, misericors in electis: »Universae viae Domini misericordia, et veritas (Psal. XXIV, 10).]« Si enim Jacob justificatus quidem est, nullis tamen praecedentibus meritis, sed sola vocatione [Col. 0066D] divina, consequens est ut omnes electi nullis praecedentibus meritis, sed sola vocatione divina justificentur, ut quod in uno accepimus factum, hoc in universo electorum numero cognoscamus agi. Dumque dicit unumquemque salvari sive reprobari, eligi vel reprobari ex proposito praedestinantis Dei, docet manifeste geminae praedestinationis arcanum. Neque enim novi conceptione consilii, aut hunc salvat, illum damnat, aut hunc eligit, illum reprobat: verum ita de singulis per temporum momenta decrevit; sicut in aeternitatis suae consilio ante omnia tempora praedestinavit, sicut et de eo Scriptura dicit: »Qui fecit quae futura sunt (Isa. XLV, 11 sec. LXX):« id est omnia quae diversitate labentium temporum a [Col. 0067A] Domino fiunt, in praedestinatione divinitatis facta semper fuerunt. Habent quidem opera Dei secundum status sui creationem nova principia, verum secundum Creatoris dispositionem nunquam esse cessarunt, ut quanquam in substantiae suae specie ex tempore coepissent existere, nunquam tamen aeterna sapientia temporalem sumpserunt inchoationem. Et quia bonorum electio, malorumque reprobatio, in divinae consistit dispositionis consilio, sicut universa priusquam fiant facta sunt a Deo, sic nimirum et haec quemadmodum in efficientia per singulos temporaliter actitantur, apud Dominum semper effecta manserunt. Quis namque ad electionis gratiam ex tempore fuerit assumendus, semper in divinae sapientiae dispositione mansit assumptus, quisque vero [Col. 0067B] ab hac salutari gratia reprobus ad damnationis pertinet sortem, semper in divinae dispositionis judicio reprobus exstitit, ita quisquis aeternae beatitudinis haereditatem est accepturus, semper eam in divinae praedestinationis arcano possedit: et quisquis aeternarum poenas flammarum est sortiturus, in coelestis judicii praedestinatione semper ad eas exstitit deputatus et sicut aeternitatis consilium nunquam valet infirmari: sic omnis electorum numerus salvabitur, neque eorum aliquis poterit perire. Sic quoque universus reproborum coetus damnabitur, nec quisquam eorum salutis aeternae particeps efficietur. Haec est igitur geminae praedestinationis dispositio, quam beatus Isidorus manifesta satis catholicaque ratione commendat. Nemo tamen dicat idcirco reprobos ad [Col. 0067C] peccatum praedestinatos, quia praedestinati sunt ad poenas. Ea namque quae facturus est Deus praedestinavit, non illa quae puniturus. Facturus quidem est judicium, electis vitam, reprobis vero poenas est redditurus. Hac quemadmodum in operis exhibitione facienda sunt, sic jam in aeterna dispositione facta sunt: quoniam apud Deum, nec novum consilium, nec nova dispositio, nec nova ratio potest esse. Nihil enim accidens Deo est: at vero peccati sicut Deus auctor non est, sic quoque nec praedestinator: non enim quod malum est ab illo potest oriri, qui summum bonum existit. Peccatum autem malum esse quis ignorat? Non igitur a Deo qui summe bonus est descendit. Unde quod non pertinet ad ejus operationem, non respicit ad [Col. 0067D] illius praedestinationem. Homo autem bonus malusve sit, divini est operis: non quidem quod malus est, bonum enim illum Deus fecit, sed quod omnis creatura opus est Dei. Quapropter bonus sit, malus sit homo, disponitur a Deo. Et quid de singulis vel in praesenti vita, vel in futuro judicio fiat, suae praedestinationis consilio definitum tenet. Praedestinavit igitur Deus hominem ad illud, quod facturus est de eo, non ad illud, quod puniturus fuerat in eo. Aestimamus quod non paucis ecclesiasticorum doctorum sententiis monstratum sit malos ad poenam praedestinatos, non tamen ad peccatum. Siquidem ex eo quod praescivit Deus eos peccatores futuros et in suis peccatis perseveraturos, praedestinavit, [Col. 0068A] id est praeordinavit, eos ad supplicium, quae tamen praeordinatio, sive praedestinatio, non eos necessitate quadam constringit, vel impellit ad poenam: quamvis necesse sit fieri, quod. Deus praedestinavit, nec possit mutari, quod disposuit, nec aliter contingat, quam ordinavit. Cum enim omnia novit, et nihil eum possit latere, disponit de omnibus secundum voluntatis suae consilium justo judicio, quamvis mortalibus absconso: ut autem unusquisque ad poenas deputetur sempiternas, non est ex iniquitate judicantis, sed ex justitia decernentis. Tales enim novit eos quos ad poenas disposuit, ut digni essent, de quibus sic disponeretur: propria enim voluntate deliquerunt; et cognoscentes viam veritatis, noluerunt sequi: elegerunt enim iniquitatem, et hanc secuti [Col. 0068B] sunt; et quia veritatem respuerunt, merito eos debita poena comprehendet: quoniam vero non possunt latere Deum omnia comprehendentem, praeterita et futura, tanquam praesentia contuentem, qui novit opera ipsorum, disposuit et debitum judicium de operibus eorum: non tamen ex eo quod apud se dispositum est, judicat aliquem; sed ex eo, quod unusquisque operatur. Et quamvis in occultis Dei judiciis singulorum vel merita vel poena maneant, tunc judicatur unusquisque quando vel pro bene gestis recepturus est praemium, vel pro pravis operibus tormentum. Sicut enim Dei praescientia neminem compellit ad peccatum, ita et occulta secretorum ejus (in quibus quaecunque facturus est jam praedestinavit) neminem condemnant, neminem remunerant. [Col. 0068C] Sed unusquisque proprio actu, vel remuneratur, vel condemnatur. Et licet haec supradicta satis doceant doctorum testimonia, nullum ad peccatum praedestinatum, cum tamen constet reprobos ad poenam praedestinatos, conabimur tamen id manifestius approbare; quamvis supra positi doctores satis manifeste id doceant, qui dicunt Deum ad peccatum neminem praedestinasse. Quandoquidem illa praedestinaverit, quae sit ipse facturus, id est opera sua in aeternitatis consilio disposuerit, de quo scribitur, quod »fecerit ea quae facturus est (Isa. XLV, 11 sec. LXX),« id est quae per intervalla temporum a Deo facienda sunt, in praedestinationis consilio jam facta sunt. At vero peccata quia non sunt a Deo, id est non sunt opus Dei, sed rationalis creaturae a Deo apostatantis, non sunt in praedestinatione [Col. 0068D] Dei. Damnator est enim eorum, non auctor; quorum autem auctor non est, nec praedestinator est. Porro quoniam electos suos immortalitatis gloria est muneraturus, et reprobos aeterna poena puniturus, haec praedestinavit, id est et praemia quae donaturus est sanctis, et supplicia quae pro pravis operibus redditurus est impiis. Si quidem poenae, quas subituri sunt reprobi, quamvis illis videantur malae, qui torquentur; bonae tamen sunt quia justae, et omne quod justum est bonum est.

Hinc beatus Augustinus in libro Retractationum (cap. 9): [Malorum, inquit, poena, quae a Deo est, malum est quidem malis, sed in bonis Dei operibus est; quoniam justum est, ut mali puniantur, et utique [Col. 0069A] bonum est omne, quod justum est.] Sunt igitur supplicia poenarum, quae mali Deo judicante subeunt opera Dei et propterea praedestinata, non autem peccata inter opera Dei reputanda, ac per hoc nec praedestinata sunt a Deo, nec qui peccant ex praedestinatione peccant; sed propria concupiscentia abstracti et dejecti. Et quidem mali ad poenas cum sint praedestinati non tamen praedestinati sunt ad peccatum, supra nominatorum doctorum sententiis satis patefactum est. Ut vero clarius hoc eliquescat, placet ex hoc adhuc aliquid disputare. Sed quoniam nonnulli fortassis cum audiunt iniquos ad poenam praedestinatos, arbitrantur quaedam necessitate ad eam trahi, nec ab hac necessitate aliquo modo posse mutari, non inconveniens nobis videtur manifestius id patefieri, ut [Col. 0069B] et praedestinatio malorum ad poenam doceatur, nec tamen ideo ad eam perveniant, quia praedestinati sunt, sed causa perventionis ex culpa sit delinquentis, non ex necessitate praedestinantis. Sicut enim iniqui, quia praedestinati sunt ad poenam, non idcirco praedestinati sunt ad peccatum: unusquisque enim propria concupiscentia victus trahitur ad peccandum; ita et qui peccant, propterea quia peccatores praesciti sunt, nec pro peccatis poenitentiam gessuri, idcirco ad poenam praedestinati sunt. Quod ex subjectis forsitan, clarius elucescet. Scriptura sacra docente cognovimus, quod is qui nunc perditorum princeps est angelorum a principio in paradiso Dei positus, inter coelestis militiae principatus plenus sapientia, et perfectus decore constiterit, [Col. 0069C] juxta quod propheta de eo loquitur dicens: »Tu signaculum similitudinis plenus sapientia, et perfectus decore, in deliciis paradisi Dei fuisti, omnis lapis pretiosus operimentum tuum (Ezech. XVIII, 12).« Nunquid cum in conditionis suae principio talis in paradiso manebat, qualem prophetalis sermo describit, Deus qui omnia novit priusquam fiant, eum propter superbiam ab hac beatitudine casurum nesciebat? Aut scientia Dei compulit eum ad ruinam? Non utique, sed quae res impulerit eum ad ruinam sacra lectio non tacet, quae dicit: »In medio lapidum ignitorum ambulasti perfectus in viis tuis a die conditionis tuae, donec inventa est iniquitas in te. In multitudine negotiationis tuae repleta sunt interiora tua iniquitate, et peccasti (Ibid., 14).]« Ecce unde [Col. 0069D] cecidit. Non enim ideo conditus est ut caderet, nec idcirco coelestibus praelatus agminibus, ut superbiret; nec propterea perfectus in viis suis est a die conditionis suae, ut ad iniquitatem declinaret, et adversus sui Conditoris benignitatem superbia tumidus extolleretur. Ille tamen qui novit omnia, et cui nihil est praeteritum, nihilque futurum, sed universa praesenti contemplatur intuitu, noverat illum ita casurum; nec tunc tantum novit quando cecidit, aut quando interiora sua replevit iniquitate, sed antequam illum crearet, haec cognoscebat; nec tamen cognitio Dei compulit eum ad ruinam, sed iniquitas ejus. Deinde sermo prophetalis prosequitur: »Et ejeci te de monte Dei, et perdidi te, o Cherub, protegens [Col. 0070A] de medio lapidum ignitorum (Ibid., 16).« Causa quoque ejectionis, et perditionis ejus subnectitur: »Elevatum est cor tuum in decore tuo, perdidisti sapientiam tuam in decore tuo (Ibid., 17);« id est, non ego te ad perditionem compuli, sed tu tibi causa perditionis fuisti, qui propter superbiam adversus auctorem intumuisti, et sapientiam quam tibi tribui perdidisti; dum per eam noluisti timore sancto subditus fieri Conditori: sed considerans celsitudinis tuae gloriam, unde subjectus esse despexisti, inde celsitudinem amisisti, atque idcirco, »in terram projeci te, ante faciem regum dedi te. In multitudine iniquitatum tuarum, et iniquitate negotiationis tuae polluisti sanctificationem tuam. Producam ergo ignem de medio tui, qui comedat te, et dabo te in [Col. 0070B] cinerem super terram in conspectu omnium videntium te. Omnes qui viderunt te in gentibus, obstupescent super te. Nihil factus es, et non eris in perpetuum (Ibid., 18, 19).« Ecce poena superbientis angeli, ut de paradiso in terram projectus sit, et pro sanctificatione pollutionem commutaverit, pro decore cinerem, pro sapientiae lumine combustionis ignem, ut ad nihilum redactus nihil sit in perpetuum. Audivimus enim quia post praevaricationem superbientis angeli, data sit ultionis sententia, sed nunquid postquam angelus peccavit, tunc primum cogitavit Omnipotens quam inferret ei poenam peccanti? Si hoc est, non erit verum quod ait Apostolus, quod »apud Deum nulla sit commutatio, nec vicissitudinis obumbratio (Jac. I, 17).« Ubi namque [Col. 0070C] cogitatio, quae prius non erat oritur, prior mentis status, commutatur. Nec potest de uno ad alterum non transferri animus, quem cogitationis varietas confundit: sed talia sentire de incommutabili summa impietas est. Quapropter quia nulla commutatio apud Deum est, nulia est nova cogitatio, et si nulla nova cogitatio, nullum novum consilium, si nullum novum consilium nulla nova definitio, nullum novum judicium. Et quidem judicia Dei tunc nova videntur, quando ab interni dispositione secreti foras procedunt, sed in aeternitatis consilio nunquam sunt nova, quia quaecunque per intervalla temporum a Deo noviter fiunt, in divinitatis aeternitate semper facta fuerunt. Quapropter etsi culpam superbientis angeli post transgressionem [Col. 0070D] vindicta secuta est, in divinitatis tamen cognitione semper fuit, quoniam sicut antequam peccaret, scivit. Deus eum peccatum, ita quoque poenam, quam peccanti redditurus erat, in aeternitatis consilio definitam semper habuit. Sed sicut praescientia Dei non compulit diabolum ad praevaricationem, sic nec praeordinatio poenae traxit eum ad ruinam. Bonus enim conditus, suo vitio malus factus est, et malitiae reatum ultrix poena comprehendit. Primi quoque parentes humani generis sine contagio peccati ante serpentis colloquium in paradiso degebant. Nunquid vero Deus antequam peccarent peccaturos nesciebat? Nec tamen haec Dei praescientia illos compulit ad peccatum, sed causa peccati fuit eis astuti hostis [Col. 0071A] callida persuasio, et divini praecepti praevaricatio. Non enim ideo peccaverunt, quia praescivit Deus eos peccaturos, sed ideo quia dati praecepti neglexerunt esse servatores, et praevaricationis reatum praesens poenae subsecuta est, ut inobedientiae culpa mortis sententia plecteretur. Non tunc tamen primum, quando peccavit homo, excogitavit Deus, qua delinquentem ultione feriret, neque tunc quando dans obedientiae praeceptum, simul et ultionem comminatus est dicens: »In quacunque die comederitis ex eo,« id est de ligno experientiae boni et mali, »morte moriemini (Gen. II, 17).« Sed sicut ejus scientiae nihil novi potest contingere, ita nec judicio. Ut enim scivit a principio hominem peccaturum: sic et a principio novit quemadmodum peccantem puniret, quoniam [Col. 0071B] apud Deum, sicut non est nova cogitatio, sic nec novum consilium, et sicut non novum consilium, ita nec novum judicium. Apud quem enim nulla est commutatio, nulla vicissitudo, uniformis est sapientia, et sempiterna deliberatio: qua de re sicut antequam peccaret homo, noverat eum peccaturum; sic antequam puniret illum, decreverat poenam, qua fuerat puniendus. Nec tamen propterea, quia Deus decreverat hominem puniendum, idcirco punitus est, sed propterea quia peccavit. Sicut non idcirco deliquit, quia Deus illum peccaturum praescivit, sed quia serpentis persuasionem magis, quam Dei praeceptum audivit. Consurgit Cain adversus Abel fratrem suum, et invidiae livore caecatus innocentem persequitur, fraternae caedis cruore terram contaminat? Quod [Col. 0071C] scelus nequaquam Deum latuit. Parricida redarguitur, fusi sanguinis clamor convincit negantem: Nunquid autem Deus tunc Cain primo noverat parricidam, quando fratrem enecavit? Si hoc conceditur, sequitur ut aliquid ignoret Deus quod per temporis intervalla discat: sed nihil potest discere Deus, quod prius ignorabat. Omnia namque novit praesentia, praeterita, et futura. Igitur quid erat Cain adversus fratrem acturus, nunquam ignoravit: si nunquam ignoravit, semper scivit. Nunquid autem, quia quod scit Deus futurum esse sine dubio futurum erit, nec averti aut immutari potest, idcirco scientia Dei compulit Cain ad necem fraternam? Quis hoc impius dixerit? Quae res enim impulerit eum ad tanti sceleris patrationem: Geneseos lectio nequaquam [Col. 0071D] silet, quae docet Dominum respexisse ad Abel, et ad munera ejus, ad Cain vero et ad munera ejus non respexisse (Gen. IV, 4). Hinc parricidalis immanitas odiorum fomenta coacervans, nec divina castigatione compescitur, sed coepti furoris insania fraterna caede completur. Non igitur Dei praescientia compulsus est Cain ad parricidium, sed invidiae malignitate, aut furoris insania, qui fratris gloriam videre non potuit, ferre nequivit, exstinguere molitus est. At coelestis ultio tam ferale scelus non impunitum reliquit, »vagus et profugus super terram« agitur, et patricidalis iniquitas ultionis septenariae verberibus expiatur. Num vero postquam tanti facinoris piaculum est admissum, tunc primum deliberavit [Col. 0072A] Deus qualiter impius parricida puniretur, et recente delicto commissio impulit eum in novi consilii meditationem ut quemadmodum adhuc inexcogitatum scelus confudit orbem, sic Deum inexcogitatae prius poenae deliberatio permoveret; quod quia prudentis aures non recipiunt constat quia sicut praescierit Deus malitiam Cain futuram, sic quoque quemadmodum puniretur, apud se definitum habuit. Nec tamen idcirco ille punitus est, quia in praedestinatione sua Deus eum decreverat puniendum, sed quia ipse admiserit, ut puniretur. Non enim ex praedestinatione Deus aliquem condemnat, sicut ex praescientia neminem peccare compellit; sed peccat unusquisque propria cupiditate illectus, et quia peccavit, supernae ultionis vindicta feritur. Completur [Col. 0072B] orbis multitudine hominum, et cum generis multiplicatione crescit numerositas vitiorum, videns Deus humani cordis malitiam ad malum de die in diem deterius ruere, et iniquitatis cumulum in pejus semper assurgere, atque cordis humani intentione omni tempore ad vitiorum profunda descendere, nec ad boni aliquem vel meditationem, vel studium manus extendere, sed malignitatum gurgitem praecipitanter expetere, »poenituit eum (dicente Scriptura) quod hominem fecerit (Gen. VI, 6):« utque tanta malorum pernicie mundum expiaret, arcam, in qua servaretur saeculo semen, fabricari jubet, mundo diluvium indicit, terram universam aquarum moles obruit, montium cacumina vastitas abyssi cooperuit, atque per totum orbem oceani gurges esse sese diffudit, et quidquid [Col. 0072C] sub coelo fuerat, pelagus superduxit. Quid plura? »A reptili usque ad volucrem ab homine usque ad pecudem universa« delentur: solus Noe cum domo sua arcae beneficio salvatur, et iis tantum, quae arcae sinus continuerat, salvatis, quidquid viventium extra fuerat uno diluvio deletur. Hoc ita fuisse gestum Scripturae veritas protestatur. Nunquid tamen cogitare debemus, quod impiorum profanatio tunc primum Deo nota facta fuerit, quando ipsi peccaverunt? Cum de illo scriptum sit, quod »noverit omnia priusquam fiant (Dan. XIII, 42),« et Psalmista proclamet: »Intellexisti cogitationes meas a longe (Ps. CXXXVIII, 3)?« Si cogitationes a longe non solum cognoscit, verum etiam intelligit; humanorum actuum seriem antequam fiant sine dubio a longe cognoscit, [Col. 0072D] qua de re eorum, quos spumante diluvio perdidit, ante novit opera, quam facta sint: non tamen propter ejus notitiam, qua gesturos illos talia qualia gesserunt a longe cognovit, sed propter suae malignitatis adinventiones, ea fecerunt pro quibus perire meruerunt. Nam si considerentur facta illorum, et Dei praescientia: non facta eorum ex Dei praescientia descenderunt, sed infra divinam scientiam, quae universa comprehendit, etiam illa fuerunt. Causam vero et originem non ex illa sumpserunt, sed humani cordis praesumptione, non enim de fonte bonitatis, nisi bonitas manare potest; nec vitium aliquando de virtute sumpsit originem. Itaque sicut delicta, quibus offenderunt intra latitudinem divinae [Col. 0073A] scientiae conclusa fuerunt: sic quoque et poena, qua judicati sunt, non postquam peccavere aeternitatis consilio concepta est, sed sicut Dei scientiam nunquam eorum facta latuerunt, sic nec poenae modus, qua talia gesta damnarentur, divini praedestinationem judicii aliquando praeterivit. Verum quemadmodum aeterna fuit illorum scelerum scientia, ita et definita in secretis coelestibus poenae sententia: et sicut praescientia veritatis non eos impulit ad nequitiam, ita nec praedestinatio coegit ad poenam. Denique concupiscentiae malum traxit eos ad culpam, culpa misit ad poenam. Porro Divinitas quemadmodum omni scientiae sapientia sua novit omnia, sic universitatis consilio disponit universa, et quae facturus est in tempore, in aeternitatis consilio jam [Col. 0073B] praedestinati consistunt. Proinde quoque supplicium, quo tunc illi mulctati sunt, in aeterna praedestinatione jam decretum manebat; illi vero tunc dediti sunt poenae, quando scelerum immanitas poena dignos esse patefecit. Sic itaque nec praescientia eos compulit ad reatum, nec praedestinatio traxit ad poenam. At tunc Pentapolin coelestibus flammis aestuantem in medium deducamus, et causam perditionis, et vindictae qualitatem inspiciamus. Cum enim omnium turpitudine vitiorum detinerentur, nec esset facinus quo non vexarentur: erant enim superbia tumidi, ventris ingluvie turgidi, luxuriae foeditate corrupti, otiositatis veterno gravati, inhumanitatis feritate duri, hospitalitatis benignitate alieni, tantorum scelerum tumultus aera supra volat, nubes scindit, coelum irrumpit, [Col. 0073C] et usque ad solium divinae majestatis procurrit: hinc ex persona superni judicis Geneseos lectio dicit: »Clamor Sodomorum venit ad me, descendam et videbo: utrum clamorem, qui venit ad me opere compleverint, an non est ita, ut sciam« (Gen. XVIII, 20, 21). Nunquid is quem nihil latet, et de quo scribitur quod omnia nuda et aperta sint oculis ejus, et non est ulla creatura invisibilis in conspectu ejus (Hebr. IV, 13), nesciebat opera Sodomitarum? et paucorum hominum non videbat actus, cujus oculus contemplatur bonos et malos. Sed dissimulat scire quod non vult videre, et mavult ignorare quod optat non punire. Quam sit autem pronus ad veniam, et difficilis ad ultionem ostenditur, cum propter decem justos vult multis millibus parcere peccatorum [Col. 0073D] (Gen. XVIII, 32). Quid multa? ubi universos uno impetu cernit ad malum, nec in tanta multitudine aliquis invenitur, qui de malo quaerat ad bonum reverti, coelestis flammas cunctos inoluit, et scelere pares par vindicta consumit. Si facta reorum considerentur, quid justius, quam talium scelera puniri: si clementiam judicis respiciamus, quid misericordius, quam tales nolle feriri? En videmus iniquitatem reorum scelere suo coelum fatigare, superni regis secretum irrumpere, et tamen misericordiam judicis vindictam differre, occasionem qua parcat inquirere. Sed mentis oculos jam ad Dei praescientiam referamus, et videamus quod Sodomitarum scelera, non solum postquam facta, verum priusquam facta [Col. 0074A] fuerint, Deus cognoverit, et ultionis vindictam in praedestinationis suae judicio antequam eos comprehenderet, dispositam habuerit? sed carnis desideriis inservientes Sodomitae, ad tanta scelera proruperunt, ut eorum merito coelesti igne conflagrarent. Fons igitur et origo tantorum scelerum voluptas carnis exstitit; at vero peccatorum moles vindictae sententiam extorsit. Nec praedestinationi ergo ascribendum est quod periere, nec praescienti quod peccavere. Aegyptus Dei populum jugo dominationis premit, labore servitutis affligit, liberorum interfectione percellit: Moyses mittitur, ut populus Dei dimittatur (Exod. VIII et seq.). Pharao induratur, ut multis plagis Aegyptus feriatur; novissime primogenita Aegyptiorum occiduntur, et tandem Israel dimittitur. [Col. 0074B] Rursus Aegyptios poenitentia invadit, Israelem dimissum insequitur, pristinae servituti subjicere properat; demum divina mirabilia innovantur, mare Rubrum dividitur in similitudine murorum, dextra laevaque pelagus suspenditur, nudatur tellus in mediis fluctibus, et sicco pede Israeliticae plebis multitudo per patentem maris alveum incedit; Aegyptios insequentes undarum vortices obruunt, fluctus invadit, pelagus absorbet, fit mirabile inter pios impiosque discrimen: istos abyssus liberat, illos demergit: istos placito gressu in littus exponit, illos vorago profundi mersos retentat. Sic Omnipotentis misericordia pios liberat, et censura judicis impios damnat. Haec si libeat diligentius intueri, videbimus et Israelitarum afflictionem et liberationem, et Aegyptiorum crudelitatem, [Col. 0074C] et condemnationem, et in praescientia divina olim fuisse, et qualiter de utroque populo ageretur praedestinatum esse. Ad Abraham Deus loquitur: »Scito praenoscens, quod peregrinum futurum sit semen tuum in terra non sua, et subjicient servituti, et affligent quadringentis annis: verumtamen gentem, cui servierint ego judicabo, et post hoc egredientur cum magna substantia (Gen. XV).« Nondum nati erant, et adhuc in lumbis Abrahae consistebant, et jam servituri praedicuntur, jam liberandi promittuntur, jam Aegyptus judicanda comminatur. Ad Moysen quoque, cum mitteret eum Deus Aegyptum, sic loquitur: »Ingredieris tu, et seniores Israel ad regem Aegypti; et dices ad eum: Dominus Deus Hebraeorum vocavit nos, ibimus viam trium [Col. 0074D] dierum per solitudinem, ut immolemus Domino Deo nostro. Sed ego scio quod non dimittet vos rex Aegypti, nisi per manum validam: extendam enim manum meam, et percutiam Aegyptum in cunctis mirabilibus meis, quae facturus sum in medio eorum, et post haec dimittet vos (Exod. IX et seq.).« Nonne manifeste docemur qualiter punirentur Aegyptii dispositum, id est praedestinatum fuisse? An aliud est quod ait: »Percutiam Aegyptum in cunctis mirabilibus meis, quae facturus sum in medio eorum?« Ostenditur enim in praedestinatione divina fuisse, quibus et quot plagis feriretur Aegyptus, et quando dimitteret Israelem; quid est enim quod ait: »Ego indurabo cor Pharaonis, et induratum est [Col. 0075A] cor Pharaonis:« nisi quod non prius emolliretur ad dimittendum Dei populum, donec plagis omnibus feriretur Aegyptus, quibus divina censura disposuerat eam feriendam. Unde cum novem plagis fuisset Aegyptus attrita, nec adhuc cor Pharaonis emollitum, ait Dominus ad Moysen: »Adhuc una plaga percutiam Aegyptum, et tunc dimittet vos Pharao.« Ergo in divini dispositione judicii praedestinatus fuerat numerus, et modus plagarum quibus Aegyptus attrita est, et obduratio cordis Pharaonis mox emollita est, cum decretus ultionis modus completus est. Et quod novissime in mari Rubro Pharao cum exercitu suo perierit, et Israel illaesus transierit, sicut magni continet mysterium sacramenti, ita constat divinae dispensationis secreto gestum, ut illi perirent, [Col. 0075B] illi salvarentur. Cum ergo liquet, quod in praescientia Dei, sicut afflictio Israelitarum, et crudelitas Aegyptiorum constiterit: ita quoque et istorum liberatio, et illorum perditio in praedestinationis judicio semper fuerit. Non tamen crudelitas Aegyptiorum divinae praescientiae tribuenda est, sicut nec condemnatio praedestinationis occultae secreto. Praescivit enim Deus quales futuri forent Aegyptii, id est crudelitatem eorum semper notam habuit, non tamen crudeles effecit. Quamvis Psalmista de eis testetur: quod »Converterit cor eorum (id est Aegyptiorum) Deus, ut odirent populum ejus, et dolum facerent in servos ejus (Psal. CIV, 25).« Non tamen eos Deus aut dolosos fecit, aut malignitatis odio inflammavit: sed cum tales essent qui et odio saevirent, [Col. 0075C] et dolo deciperent, per eos populum suum flagellare disposuit, ut qui per prospera Deum reliquerat, flagellis admonitus ad Deum confugeret. Praescivit igitur Deus Aegyptiorum crudelitatem, non eam fecit; nec ideo tales effecti sunt, quia tales futuri esse praesciti sunt; sua denique nequitia, non Dei praescientia mali effecti sunt, et ideo praedestinati occulta dispositione judicii ad poenam qua puniti sunt. Nam quod non ex praedestinatione damnantur impii, sed ex sua iniquitate testatur sacra Scriptura, quae de Amorrhaeis ad Abraham dictum quod »semen ejus peregrinum futurum esset in terra aliena quadringentis annis,« post haec intulit: Generatione autem quarta revertentur huc: necdum enim completae sunt iniquitates Amorrhaeorum usque ad [Col. 0075D] praesens tempus (Gen. XV, 16). Quibus verbis ostenditur tunc iniquitates eorum ad summum malignitatis perventuras, quando semen Abraham de servitutis jugo liberari, et ad terram perduci, et gentes Amorrhaeorum deleri mererentur. Ut quod nationes illae, quae prius terram repromissionis obtinuerant, deletae sunt, non divinae praedestinationis, sed suae malignitatis fuisse monstretur. Itaque nemo ex divinae praedestinationis censura condemnatur, quamvis perseveraturos in peccatis justitia judicis decreverit damnandos: sed unusquisque tunc condemnatur, quando damnari peccatorum merito censetur. Longum erit, et modum brevitatis excederet, si voluerimus seriem divinarum Scripturarum percurrere, [Col. 0076A] et ex omnibus divinorum judiciorum gestis praescientiam, et praedestinationem Dei comprobare. Et quod nec praescientia compellat ad peccatum, nec praedestinatio ad poenam. Et fortassis non sit necessarium, cum et quae supra diximus forte sufficiant, et pietas fidei, sicut Deum nihil ignorare credit, sic ejus praescientia neminem impelli ad peccatum. Cumque divinae dispositionis judicio confiteatur omnia regi, neminem tamen ex praedestinatione damnandum recipiat, quamvis praedestinatos malos ad poenam non ignoret. Praedestinati enim sunt mali ad poenam; quoniam quaecunque facturus est Deus in aeternitatis dispositione, jam praedestinatum habet: judicaturus enim est impios, et poena sempiterna damnaturus. Et quia hoc inter opera Dei computatur, negari non potest [Col. 0076B] praedestinatum: nisi forte judicium, quo judicandus est mundus, aliquis dicat opus Dei non esse Quod cum nemo fidelium abnuat, negari quoque non potest a Deo in praedestinatione dispositum, quemadmodum de singulis judicet: ut enim non est in Deo nova scientia, sic quoque nec nova dispositio. Simplex etenim natura divinitatis, sicut nihil recipit mutabile, sic nihil compositum. Unde in Deo scientia et dispositio non variantur, ut alio tempore Deus sciat, et alio disponat; sed simul scit, simul etiam disponit, quanquam nonnulla sciat, quae non disponat, sicut sunt peccata: neque enim ad dispositionem illius pertinent, quae ipse non facit, quamvis qui peccant, divinae potestatis judicium non evadant, et unde pravitatis suae nequitiam exercent, inde occulto [Col. 0076C] Dei judicio deserviant. Itaque non est in Deo scientia sine dispositione, nec dispositio sine scientia. Alioquin si scientia inest ei sine dispositione, ut alio tempore sciat et alio disponat, jam non erit simplicis naturae Deus, jam non erit incommutabilis; ubi namque intervalla temporum succedunt, mutabilitas inest; et in Deo temporis erit intervallum si non simul scit, simul etiam disponit, ut antecedat scientia, et postea sequatur dispositio. Quod cum simplicis naturae ratio non admittat, sequitur, ut cum scientia Dei, pariter sit et dispositio: qua de re quos scit in finem in malo perseveraturos, dispositum habet quid sit de eis acturus. Non tamen idcirco puniendi sunt quia sic dispositi sunt, sed idcirco quod in malo perseveraturi sunt. Sed Antichristum [Col. 0076D] in medium devocemus, de quo nemo fidelium dubitat, quod et praescitus est malus futurus, et divino judicio praedestinatus ad poenam, et ex eo cognoscamus, quod nec praescientia Dei compellat ad culpam, nec praedestinatio trahat ad poenam, et quod de capite dixerimus, de corpore illius intelligamus. Sicut enim caput electorum Christus, sic Antichristus caput est reproborum: et sic corpus Christi omnes sancti, ita corpus Antichristi omnes iniqui. Ille certe homo perditionis nondum natus et tamen jam ejus malitia ab omnibus praescitur, jam ad interitum praedestinatus esse non ignoratur, de quo Apostolus ad Thessalonicenses scribens ait (II Thess. II): »Ne quis vos seducat ullo modo, quoniam nisi [Col. 0077A] venerit discessio primum, et revelatus fuerit homo peccati, filius perditionis: qui adversatur, et extollitur supra omne quod dicitur Deus; aut colitur, ita ut in templo Dei sedeat, ostendens se tanquam sit Deus.« Et paulo post: »Quem Dominus Jesus interficiet spiritu oris sui, et destruet illustratione adventus sui eum: cujus est adventus secundum operationem Satanae in omni virtute, signis, et prodigiis mendacibus, et in omni seductione iniquitatis, his qui pereunt, eo quod charitatem veritatis non receperunt, ut salvi fierent? et ideo mittet illis Deus operationem erroris, ut credant mendacio; ut judicentur omnes qui non crediderunt veritati, sed consenserunt iniquitati.« His Apostoli verbis, et malitia demonstratur Antichristi, et perditio, et non [Col. 0077B] solum ejus, verum etiam illorum qui de sorte illius erunt. Cum enim appellatur homo peccati, et filius perditionis, cum extollentia ejus tanta esse denuntiatur, ut supra Deum elevetur, et se pro Deo coli velit, manifeste malignitatis ejus nequitia describitur. Cum vero adventu Salvatoris eum interficiendum atque destruendum praedicat, damnationem illius manifeste designat. Rursum cum signis, et prodigiis ejus mendacibus multos credituros insinuat, et eos judicandos esse denuntiat, et peccatum, et poenam eorum manifestat; qua de re cum de Antichristo talia dicat Apostolus, nonne demonstrat quod iniquitas ejus jam praescita sit, et praedestinatus ipse ad poenam sit? homo denique erit anima rationali, et carne consistens, de prima parente, unde et omnes [Col. 0077C] homines ducens originem; itaque Apostolus eum et hominem, et filium perditionis appellans, cujus erit conditionis insinuat. Et quanquam vas diaboli futurum sit, tamen hoc erit, quod sunt caeteri, de Adam nativitatis exordium trabentes. Cum ita sit, sicut nondum natus existit: ita necdum aliquid vel boni, vel mali fecit; jam tamen praedestinatum eum ad poenam esse Apostolus testis est. Nunquid tamen propterea quia praescitus est malus futurus, ideo malus erit: aut quia praedestinatus ad poenam jam nunc est, idcirco damnandus erit? quod si dicat aliquis quia vas diaboli erit, et per eum Satanas malitiae suae poenam exercebit, idcirco cum eo jam damnationi deputatus habetur; si homo ille a diabolo creatus esset, vel ipse diabolus esset, jure hoc diceretur; at [Col. 0077D] vero cum Dei creatura erit, cum de eodem parente, quo cuncti nascuntur homines, nascetur, cum Dei manibus, et plasmatus, et factus erit, cum homo purus erit anima rationali et carne subsistens, cur diabolo tanta potestas de eo dabitur, ut vas ejus acceptissimum habeatur? Nonne hic cum Apostolo dicendum est: »O homo, tu quis es, qui respondeas Deo? Annon habet potestatem figulus luti de eodem luto aliud quidem vas fingere in honorem et aliud in contumeliam (Rom. IX, 20)?« Et: »O altitudo divitiarum sapientiae et scientiae Dei! Quam inscrutabilia sunt judicia ejus, et investigabiles viae ejus: quis cognovit sensum Domini, aut quis prior dedit ei, et retribuetur ei? (Rom. XI, 33, 34.)« Quamvis omnium [Col. 0078A] operum ejus nequeamus rationes comprehendere, scimus quod non injuste aliquid facit, qui est fons justitiae. Redeamus igitur ad superiora. Cum ergo homo ille iniquitatis jam praescitus sit malus futurus, et praedestinatus habeatur ad poenam, nunquid propter hanc praescientiam malus erit, aut propterea peribit, quia perditioni deputatus est? Quod si ita est, non erit ejus culpae malignitas illius, unde nec merito damnabitur: sed absit ut Deus alicui sit causa quo malus fiat, aut aliquem damnet qui non damnari mereatur; cum scriptum sit: »Universa opera Domini misericordia, et veritas (Psal. XXIV, 10).« Sua igitur culpa damnatur, quisquis a Judice veritatis damnatur. Quapropter homo ille iniquitatis non idcirco iniquus erit, quia talis futurus esse praescitus [Col. 0078B] est, sed sua voluntate delinquens malignabitur: sicut non ideo poenis gehennae traditur cruciandus, qui jam praedestinatus ad poenas est, sed propter suarum pondus iniquitatum, propter quas etiam nunc praedestinatus est ad mortem: nisi forte dicat aliquis eum non praedestinatum ad interitum. Cum dicat Apostolus »eum spiritu oris sui Dominum Jesum interfecturum, et adventus sui praesentia destructurum (II Thes. II, 8).« Et Joannes in Apocalypsi sua sub figura bestiae de illo loquens: »Bestia,« inquit, »quam vidistis, fuit et non est, et ascensura est de abysso, et in interitum ibit, et mirabuntur inhabitantes terram, quorum non sunt nomina scripta in libro vitae a constitutione mundi (Apoc. XVII, 8).« Ubi notandum quia non solum in interitum bestiam [Col. 0078C] ire significat, verum etiam illos quorum non sunt nomina scripta in libro vitae a constitutione mundi. Ex quo apparet ad interitum ire, qui non sunt de numero electorum. De numero electorum non sunt, qui non sunt scripti in libro vitae; illi enim perire non possunt. Peribunt autem, qui non sunt illic scripti ab initio saeculi. Quod si ab initio saeculi scripti non sunt in libro vitae, ad vitam non pertinent: et idcirco ad mortis poenam deputati sunt. Item de eadem bestia in eodem libro: »Et bestia quae erat, et non est, et ipsa octava est, et de septem est, et in interitum vadit (Ibid., 11).« Sub specie bestiae Antichristum designans, et eum ad interitum praedestinatum insinuans. Igitur cum praedestinatus sit ad interitum, non propterea interibit quia praedestinatus [Col. 0078D] est ad hoc, sed propter nequitiam suam, propter quam praedestinatus esse cognoscitur perditioni. Sicut igitur ille praescitus est malignus futurus, et praedestinatus ad interitum, nec tamen propter Dei praescientiam, sive praedestinationem, vel malignus erit, vel interibit, sed propria voluntate fiet malus, et propter multitudinem malignitatum suarum peribit; sic nimirum omnes reprobi, cum sint praesciti mali, et praedestinati ad poenam, non tamen propter Dei praescientiam mali effecti sunt, aut efficientur: sed propter quod libero voluntatis arbitrio malignitatem operati sunt. Ita quoque non idcirco, quia praedestinati sunt ad poenam torquebuntur; sed quia fecerunt talia, pro quibus [Col. 0079A] poenam subire merebantur. Nam de quibus ait Apostolus quod »quia veritatem non receperunt, ut salvi fierent, ideo mittet illis Deus operationem erroris, ut credant mendacio; ut judicentur omnes, qui non crediderunt veritati; sed consenserunt iniquitati (II Thess. II).« Nonne hos omnes et praescitos esse constat malos futuros, et non ignorari, quod ad sortem pertineant damnatorum? Quod si ad damnatorum sortem pertinent, nonne ad eam deputati sunt? et si ad illam deputati sunt, nonne etiam praedestinati sunt? Non tamen idcirco quia praedestinati propterea damnandi, sicut non propterea mali futuri sunt, quia hoc eos futuros praescientiam Dei non latet. Damnabuntur enim propter malitiam suam, non propter Dei praedestinationem. Quemadmodum [Col. 0079B] mali futuri sunt propterea quod hoc esse propriae voluntatis arbitrio elegerunt: non propter divinam praescientiam. Quod si praescientiam malorum, non autem praedestinationem quisquam esse contenderit, eo quod quidquid praedestinatum est, necesse est ut fiat; hoc etiam et de praescientia sentiendum est. Quidquid enim praescit Deus, futurum sine dubio erit, nec aliter erit quemadmodum praescitum est, quoniam si vera est, praescientia est, si vero non est vera, non est praescientia. Qua de re quidquid Deus praescit faciendum erit sine dubio, et sic erit quemadmodum praescitur. Quem namque praescit de numero electorum esse, is erit sine dubio electus: quem vero praescit de numero reproborum, erit sine dubio reprobus. Quapropter quoniam et [Col. 0079C] hos et illos jam scit, et ab initio saeculi praescivit, illi erunt electi, quos electos esse praescivit, et illi reprobi, quos similiter reprobos esse praescivit, et noti sunt Deo, et hi et illi. Qua de re si praedestinatio propterea refugienda est, quia quidquid praedestinatum est immutabile est, refugienda praescientia est, quia quidquid praescitum est immutabile est. Quod si praescientia omniscientem Dei cognitionem insinuat, non autem aliquem ad peccatum cogit, et praedestinatio operum divinorum praeordinationem et praeparationem significat, nullum autem ad poenas impellit, non est cur praescientia recipiatur, et praedestinatio abdicetur. Sicut enim pium atque religiosum est de Deo credi, quod »novit omnia priusquam fiant (Dan. XIII, 42):« sic pium et religiosum [Col. 0080A] est de Deo sentire quod »fecit quae futura sunt (Isa. XLV, 11):« et: »Magna opera Domini, exquisita in omnes voluntates ejus« (Psal. CX, 2); et Psalmista: »Semel locutus est Deus (Psal. LXI, 12).« Et beatus Job: »Semel loquitur Deus, et secundo id ipsum non repetit (Job XXXIII, 14).« At sanctorum sententia est catholicorum, praedestinationem esse operum Dei aeternam dispositionem, unde quia quaecunque facturus est Deus, in aeterno judicii sui consilio jam dispositum habet: sequitur ut opera Dei universa sint praedestinata. Quapropter cum dicitur de malis, quia ad poenas praedestinati sunt; hoc dicitur: quia Deus secreto judiciorum suorum sacramento dispositum habet, quid de his facturus sit. Non est igitur divinae dispensationi repugnans, [Col. 0080B] si mali dicuntur esse praedestinati ad poenam, quoniam praedestinatio est operum Dei, in quibus operibus Dei etiam judicium dispositum quo judicandi sunt reprobi. Egimus igitur, ut potuimus, quemadmodum praedestinatio qua dicuntur iniqui ad poenas deputati non necessitate aliqua constringat eos ad poenam: sed tali locutione exprimi divinorum operum ordinationem. Et quia superius ostendimus sanctorum dicta, quibus mali praedestinati dicuntur ad poenas, quisquis praedestinationem malorum abnegat, non nobis, sed illis quorum sequimur auctoritatem contradicit. Ne nos in culpam ideo trahamur, si sanctorum auctoritatem sequimur. Si enim quod illi dicunt catholicum est, nec repugnans rectae fidei: nos quoque non a catholicae fidei rectitudine [Col. 0080C] discrepare judicemur, si hoc dicimus et sentiamus, quod illi dixerunt et senserunt; illorum enim doctrina fides ecclesiastica munitur; et nos, qui intra sinum Ecclesiae continemur, de illorum institutione imbuimur, nec aliud sentire praesumimus, nisi quod illi nos instituerunt, nec alio ire, nisi quo ducunt; nec dicere aliud, nisi quod illi dicunt. His ita obsecramus magnitudinis vestrae pietatem, ut haec scripta, si sapientiae vestrae non displicuerint, penes vos habeantur, nec in publicum proferantur, donec hujus quaestionis controversia diligenter ab omnibus fuerit eventilata, et quid tenendum ab omnibus, sit comprobatum. Quod si displicuerit libellus iste, per vos obsecramus ut corrigatur, et nobis quae correcta fuerint non abscondantur.




[Col. 0081]
RATRAMNI CORBEIENSIS MONACHI DE EO QUOD CHRISTUS EX VIRGINE NATUS EST LIBER.
(Apud Acherium, Spicilegii tomo I, pag. 52.)





MONITUM ACHERII.

[Col. 0081A] De Ratramno haec monet Acherius in sua Praefatione: »Ratramni, aliis Bertramni, Corbeiensis monachi presbyteri, Opusculum, De eo quod Christus de Virgine natus est, tot saeculis in Anglia tenebris obsitum, in Galliam demum non absque industria redux effeci. Ansam praebuit Usserius Armachanus, qui suae Ratramnum labe haereseos ut aspergeret, insibilat, ipsum panis substantiam Eucharistiae sacramento in corpus Filii Dei transmutari, duobus quos de eo sacramento libris conscripsit, nequaquam admittere: perperamque id Usserius suadere conatur, in Gottescalci Hist. cap. II, hunc in modum: Inter Opuscula ejus (Ratramni) quae ad Trithemii notitiam non pervenerunt, unum est de Nativitate Christi, in quo eamdem quam in libro de Corpore et [Col. 0081B] Sanguine Domini tradit, doctrinam propugnat. De anima alterum, etc.

»Quam porro a vero aberret haec assertio, probat ipsummet opusculum, cui erroris hujusce ne verbuli quidem aut apicis vestigium inest. Imo vero illi ipsi perduellium antesignani Magdeburgenses centuria IX, cap. de Doctrina, col. 212, paucis Usserium refellunt: Transsubstantiationis habet semina Bertramnus, utitur enim vocabulis commutationis, et conversionis. Et cap. 6 de Caeremoniis et Ritibus [Col. 0082A] Ecclesiae, col. 243: Bertramnus, lib. de Corpore et Sanguine ostendit corpus Domini et sanguinem super altare seu mensam poni, et inde populo distribui, etc.

»Ratramnum docte luculenterque ab omni naevo asseruere Sextus Senensis, praef. bibliothecae sanctae, cardinalis Peronius, ac praeses Mauguinus: ille lib. II. Euch., capp. 1 et 2; iste vero historicae et chronicae Dissertationis cap. 37, litteris ac fama floruisse Ratramnum Ludovici Pii et Caroli Calvi tempestate, fidem faciunt quas protulit elucubrationes.«

Hactenus Acherium exscripsimus. Nunc lectorem monemus, ita scriptum esse de partu Virginis a Ratramno et ab ejus abbate Ratberto, ut neuter alterius [Col. 0082B] opusculum legisse videatur; nec enim verisimile est, si legissent, utrumque eadem testimonia prolaturum fuisse, suam ut quisque sententiam probaret, nec ullam curam adhibiturum fuisse, ut ea testimonia perversum in intellectum detorta esse ab adversario demonstraret. Hoc etiam non omittendum est, priorem editionem collatam esse cum veteri codice Dallei a D. Edm. Martene, qui varias lectiones nobis communicavit.



AUCTORIS PRAEFATIO.
[Col. 0081]

[Col. 0081C] Si uno sub magistro Christo omnes Christiani censemur, si uno coelesti Patre universi credentes gloriamur, si unius Spiritus foedere in unius charitatis compage solidamur, non est quod me a tua dignatione sejunctum verear, quominus religioni tuae familiaria scripta procudam. Non enim vel sanguinis propinquitas tanta est quanta Spiritus. Terrena scilicet propago inferior multo est quam divina, nec officia temporalis obsequelae tantam pariunt gratiam dilectionis quantam divinis ignis generat [Col. 0082C] charitatem. Perinde cesset hic vel facies invisa, vel nomen ignotum, vel familiaritatis comparatio nulla, ubi in copulae socialis devinctionem tanta, tam magna tamque necessaria conveniunt jura societatum. Non igitur velut alienum refutes, quem superna conditio tibi fratrem conciliavit propinquum. Cum haec ita se habeant, obsecro reverentiam tuam ut ad suggestionem parvitatis nostrae respondere non graveris.



CAPUT PRIMUM. De Christi nativitate in Germania errores. Rationes affert auctor quare nasci ut caeteri debuit Christus.
[Col. 0083A]

Fama est, et quorumdam non contemnenda cognovimus relatione, quod per Germaniae partes serpens antiquus perfidiae novae venena diffundat, et catholicam super nativitate Salvatoris fidem, nescio qua fraudis subtilitate subvertere molitur; dogmatizans Christi infantiam per virginalis januam vulvae, humanae nativitatis verum non habuisse ortum, sed monstruose de secreto ventris incerto tramite luminis in auras exisse, quod non est nasci, sed erumpi. Quod enim vias uteri nascendo non est secutum, sed quacunque versum tanquam per parietem domus erupit, non jure natum esse, sed violenter egressum. [Col. 0083B] Jam ergo nec vere natus Christus, nec vere genuit Maria. At vero fides habet catholica Jesum natum ex Maria Virgine. Quod Angelus ad eam missus signatis ennuntiat verbis: »Ecce, inquiens, concipies in utero, et paries filium (Luc. I, 31).« Vide quam evidenter sectam depulit nefandam. Non ait: Concipies filium, et egredietur tuo de utero, sed, »concipies et paries,« utrumque referens ad Mariam, ut virginitate [a 1Kb] inviolata et conciperet tanquam femina, et pareret tanquam mater, ne genitrix divinitatis de conceptu fieret gloriosa, et de partu redderetur inhonora. Alterum velut ad suum penderet officium, alterum ad illius qui concipiebatur effectum: ita nec ipsa mater diceretur integra, nec Salvatoris nativitas ex matre perfecta. Quamvis etiam [Col. 0083C] ad Mariam directus angelus si sic foret locutus, non propterea necessario cogeret intellectum, quo nativitas de matre Christi extraordinaria crederetur. Qui enim de femina virgine concipi delegit, nonnisi nasci de femina virgine credi facile quivisset, quoniam de sexu fragiliori humanitatis qui delegit exortum, nequaquam humanae nativitatis modum, salva virginitatis integritate, contemneret.

Inconveniens nempe Divinitatis erat consilio, ut in virgineo corpore uterum, quo conciperetur, quo formaretur, quo novem mensium dilatione portaretur eligeret, et uteri viam, qua de virginea procederet aula, repudiaret. Aut aliam igitur viam, qua feminae parientes partus suos emittant jure nativitatis praeter solemnem parturitionis viam, talia [Col. 0083D] quicunque garriunt, edoceant, aut eum habuisse de utero virginis exitum, Christum, quem lex monstrat naturae, praeter integritatis violatum pudorem, necesse esse confiteantur. Viperae priusquam parturitionis ad tempus perveniant catuli, traditur quod maturam naturae completionem non exspectantes, corrosis matris lateribus, exeunt cum genitricis interitu. Est quoque vulgaris opinio mustelam ore concipere, aure partum effundere. Forsitan quisquis humanae viam nativitatis denegas Christo, aut viperinam [Col. 0084A] maternis exitiosam conceptibus concedis, aut mustelinam fabulosis effictam commentis. Ut maluerit potius hominum Redemptor de Virgine conceptus, vel serpentinam naturae contrariam, vel pecualem confictam nativitatem suscipere quam humanam. Isto itaque modo, jam quidquid libuerit poterit excogitari, vel undecunque, vel per quodcunque placuerit natum fuisse Christum blasphemari, ut non sit virgineus partus Verbum caro factum, sed prodigialis egressus.



CAPUT II. Objicitur violatam matris integritatem. Respondetur, Maria semper virginem permansisse.

Sed, quaeso, cur refugis ascribere Christo naturalem [Col. 0084B] virginalis portae progressum? Propterea, inquis, quoniam si uteri portam exivit, non est Virginis integritas intemerata. Equidem per quemcunque fuerit locum egressus, consequenter secundum tuam sententiam integritas est violata. Si enim Salvatoris ortus viam naturae necessario fuerat corrupturus, necessario quoque quacunque exivit, sive per latus, sive per ventrem, sive per renes, sive per superiores inferioresve corporis partes, non absque integritatis damno processit. Absit vero catholicis sensibus, ut nativitas, per quam restaurata fuerunt [b 1Kb] corrupta, quod corruperit integra credatur. Intellige tandem vecors praesumptio, quoniam si per quamcunque virginei corporis partem ortus Salvatoris potuit fieri sine damno integritatis, consequenter et hoc potuit per [Col. 0084C] januam vulvae. Quod si hanc fuerat violaturus, nihilominus quacunque est egressus, violavit. At catholica fides de Virgine Salvatoris matre confitetur, quod virgo fuerit ante partum, virgo in partu, virgo post partum. Utrumque vides credi, utrumque confiteri, et matris virginitatem, et infantis exortum.

Propter namque inviolatam pudoris aulam, virginitatem praedicat et ante partum, et in partu, et post partum: et propter verae nativitatis exortum, verum parientis partum confitetur. Quid enim virgo ante partum, ni impraegnata virginitas? Quid est virgo in partu, ni pariens virgo? Et quid virgo post partum, nisi virgo perseverans post partum? Ubi ergo virgo pariens, si partus negatur? [Negatur] porro [Col. 0084D] cum praedicatur virginitas non peperisse, non peperit autem si partus aliter quam per naturae januam processit. Siquidem jam talis ortus non virgini est partus, sed proprius videlicet ipsius infantis egressus. Obmutescat igitur hujusce commentum falsitatis, et catholica fides inconcussa teneatur, quae et vere natum de matre confitetur Christum, et vere Virginem Mariam concepisse, peperisse, et post partum, id est post editum filium, credit, praedicat et veneratur permansisse virginem.



CAPUT III. Per vulvam exisse Christum probat auctor.---Partes corporis minime turpes. Quî partes corporis deturpantur.---Spiritus sanctus beatam Virginem ab omni contagio sanctificavit.---Partes quaedam corporis quare inhonestae.
[Col. 0085A]

Dicis turpe fuisse Dei Filio per vulvam processisse. Turpe hoc aut de natura aut de peccato. Sed per naturam nihil turpe; testatur enim Geneseos lectio quod omnis creatura bona. Quod bonum, et honestum est; quodque honestum est, non turpe. Igitur omnis creatura secundum quod creata est, nequaquam turpis. Igitur et mulieris vulva non turpis, sed honesta; siquidem partes omnes creaturae honestae. Non ergo nascituro Christo semita vulvae [Col. 0085B] declinanda, velut turpe aliquod, imo suscipienda tanquam nativitatis ministra. Quomodo namque matricem, qua conceptus formaretur, non contempsit, ita nec vulvam, qua formatus exciperetur, repudiavit.

Porro tu sensus corporis interrogans, aestimas eas uteri partes indecoras. Noli sensibus fallentibus, id est corporeis, de rerum veritate assentiri, mentis judicium disquire, et deprehendes fore pulchra quae videntur turpia. Nulla denique creaturae pars, aut membrum, ni pulchrum est; redditur autem indecens, cum inordinatus et illicitus eum motus deturpaverit. Etenim ante praevaricationem Adam et Eva non erubescebant, utpote motum inordinatum suis in membris nullum sentientes; ast ubi praevaricati [Col. 0085C] sunt, erubescere coeperunt. Non quidem propterea membra, quae nunc peccati culpa pudenda vocamus; siquidem et priusquam deliquerint, super eis non confundebantur. Ubi vero inhonestus accessit motus genitalibus ante pudicis, sed de peccato jam non pudicis, secuta confusio est, non propter turpitudinem honestarum corporis partium, sed propter turpes irrationabilis motus passionis. In quo autem per sancti Spiritus Ignem, vel in hoc corpore caduco, vel in futura vita jam per resurrectionem incorruptibili, fuerit iste passibilis motus ad naturae dignissimam redactus musicam, infirmitate depulsa, nihil habebunt membra naturae quod sit confusionis, quod turpitudinis, quod inhonesti.

Interea vero lex quae est in membris nostris donec [Col. 0085D] repugnat legi mentis, et captivat nos in legem peccati, et erubescimus et confundimur. Sed non propter hanc legem peccati dominantem in membris nostris opus fuit Salvatori declinare viam nativitatis lege constitutam; quandoquidem Spiritus sanctus, qui Virginis uterum, quo Dei Filius incarnaretur, ab omni contagio sanctificavit, ipse quoque et vulvam qua nasceretur purgavit. Nisi forte credibile videatur, quod eum locum divino conceptu reddiderit dignum, qui magis libidinis aestu succenditur, et quem minoris flammae temperamentum pertentat, mundare nequiverit. Quod enim mulieribus in umbilico, cui matrix subjacet, libido dominetur, verbis Scripturae sanctae didicimus. Tibi autem non propter legem peccati, [Col. 0086A] sed propter deformitatem naturae, genitale membrum videtur inhonestum. Cur hoc? Quoniam sensum carnis in rebus cognoscendis percunctaris, quem nemo sapiens de veri perceptione secutus est. Non mirum si falleris, qui falsitatis auctore perdoceris. Eum denique sequuntur omnes, qui verisimilia pro veris, id est, corruptibilia pro aeternis amplectuntur. Revoca magis oculos a temporalibus, quae docet Ecclesiastes non tantum vanitatem, verum vanitates vanitatum; et disce veri perceptionem de sensibus veri participantibus. Quod cum feceris, nihil in naturis turpe praeter inordinatos motus videbis, quos non de creantis sapientia, sed de peccati culpa contraxere, et deinceps non indignam judicabis Incarnatione Verbi ad nascendum virgineam [Col. 0086B] vulvam. Equidem pervidebis nihil dignius Creatoris humanitate, quam suae dispositionem fabricae comprobare. Ut sicut approbavit uterum quo conciperetur, ita non approbarit uteri januam sui natalis abrogatione; ne quam constituit nascendi viam, suae refutaret humanationis egressu.

Ista ducas cum impia, novum quiddam moliris, ut Salvatori quo nasceretur nihil fuisse clausum clames, quod Conditori nil creaturarum queat obsistere: verum quidquid subsistit, sit ei apertum et permeabile. Ita plane si sentis, prudentissime sentis. Hac vero regula cum nativitatis Christi primordia mancipare disponis, quod ad potentiam spectat, clarissime dogmatizas. Quod autem ad corporis proprietatem suscepti, et nativitatis pertinet humanae, [Col. 0086C] a veritatis calle longissime recedis. Virtuti siquidem voluntatis Christi nihil est clausum, nihil non penetrabile. Humanitas autem quae suscepta est, sicut intra sinus matricis collecta est, ita quandiu mansit illic, ventris exteriora non experta [est]. At vero mox virginei thalamum reliquit secreti, et foris exstitit, et intus esse cessavit. Hac loci quid alternatione monstravit, nisi quod quamvis secundum divinitatis proprietatem sit ubique, juxta corporis circonscriptionem localis exstitit? Igitur quod locale est, sicut ubique non est semper, sed tunc ad alium migrat, cum locum deseruit primum; ita etiam cum transitum facit, non simul dextrum ac sinistrum tenet, quemadmodum simul ante et retro non graditur, nec supra pariter et deorsum. Certe [Col. 0086D] et Salvator sicut alio tempore fuit in utero secundum corpus, et alio foris, ita in egrediendo quamvis egressionis voluntati nil fuerit clausum, unam tamen tenuit egressionis viam, non per omnes corporis, in quo formatus fuerat, partes exivit.

Constitue certe quam volueris corporis partem ortui Salvatoris. Non enim per omne corpus egressus est, quamvis voluntati ejus ad egressum nulla corporis pars fuerit clausa. Nec illocaliter egressus, hoc est enim incorporeae proprium naturae, longe vero a corporea remotum. Constitue certe quam delegeris partem. Vulvam renuis, umbilicum attribue; vel, si malueris, honestius quodcunque corporis ostium: ac si ostia quae dedit natura displicent, [Col. 0087A] dissice [a 1Kb] ventrem, nuda costas, spinam rumpe, vel quemadmodum nescio qui stultissimi delirant, aperi ascellam, et ita de monte umbroso et condenso nativitatem contestare Salvatoris. Num igitur talis janua dominatoris ortu digna probabitur, quam stultorum opinio ementitur, et quam Creatoris sapientia naturae dedit conceptibili, dispuetur? An certe Bragmanorum sequemur opinionem, ut quemadmodum illi sectae suae auctorem Bubdam per virginis latus narrant exortum, ita nos Christum fuisse praedicemus? Vel magis sic nascitur Dei sapientia de Virginis cerebro, quomodo Minerva de Jovis vertice, tanquam Liber pater de femore? Ut Christicolam de Virginis partu non solemnis natura, vel auctoritas sacrae lectionis, sed superstitio gentilis et [Col. 0087B] commenta perdoceant fabulosa.



CAPUT IV. Auctor profert testimonia ex Veteri Testamento, ut suadeat Christum per vulvam Virginis exisse.

Sed jam nunc testimonia procedant in medium divina, et ex eis ortum discamus Salvatoris, ne fabulis decipiamur vanis et falsis opinionibus eludamur. Isaias vates, ortus hujus arcanum retexens, »Dabit Dominus, inquit, ipse vobis signum. Ecce virgo concipiet et pariet filium (Isa. VII, 14).« Virginem confitetur concepturam, Virginem parituram, et hoc a Domino signum fore dandum, quod utrumque mirabiliter sit factura virgo, non quod praeter viam naturae partus sit exiturus. Quod si esset futurum, oportuerat hoc prophetico nuntiari [Col. 0087C] mysterio, quemadmodum virgineus nuntiatus est conceptus et partus. Nec enim talis editio minus divinae operationis proferret insigne, quando naturae viam in alios transposuisset fines. Nunc autem virilem segregans operam, et integritatis insinuans donum, hoc docet a Domino signum, quod editura sit virgo Salvatorem. Non enim praeter naturam novum parturiendi designat iter virgini matri, sed a natura datum cum incorruptionis palma nativitatis dedicat sublimitate.

Non puto necessarium, nec brevitas concedit, ut de toto Scripturarum corpore subjiciantur exempla quibus fiat manifestum parere et generare mulieribus non nisi legitimo ventris orificio concedi; ut illud: »Mulier quae concepto semine peperit masculinum [Col. 0087D] (Lev. XII, 2).« Item: »Sanctifica mihi omne primogenitum quod aperit vulvam in filiis Israel (Exod. XIII, 1).« Si enim mulier aliter quam per vulvam, id est os uteri, generat, jam non omne primogenitum sanctificatur Domino; sed quoniam hoc stultum dicere, non virgo genuit, nisi per vulvam; et ipsius verbi vis significatioque manifeste dat intelligentiae argumentum: ut enim videre ad oculos, audire ad aures, olfacere ad nares, gustare ad fauces, ita parere refertur ad vulvam. Alioquin si pro arbitrio [Col. 0088A] singulorum licet intellectus verborum variari, erunt universa confusa, et parere concipereque de viris etiam suscipietur. Cur non certe haec verborum officia de viris praedicentur, si partus Salvatoris non viam tenuit uteri, sed exivit quacunque. Habes, et superbis, patrocinium poetarum figmentum, ut et concepit vir et peperit. Quod, quia Christianus es, et eloquiis instructus veritatis, non dubito, repellis. Qua de re legitimum naturae cursum vocibus praedicatum consuetis, non opinione nova pervertas, sed vera et usitata receptes interpretatione. Et cum legeris, audieris, pronuntiaveris, vel Virginem peperisse Christum, vel natum de Virgine Christum, illico tibi semita naturae janua vulvae occurrat. Sicque te non error per devia ducet, sed verus intellectus in tramite [Col. 0088B] recto tenebit. Ne autem argumentis haec videamur tantum comprobare, testimoniis disce vera de ortu Salvatoris quae asserimus esse.

Idem propheta Isaias: »Et accessi ad prophetissam, et concepit et peperit filium: et dixit Dominus ad me: Voca nomen ejus: Accelera spolia detrahere, festina praedari (Isa. VIII, 3) [b 1Kb] .« Adverte partum virginis prophetali signatum ministerio. Propheta accessit ad prophetissam, quia Spiritus sanctus venit ad Mariam: concepit illa, et peperit filium, magis Spiritus sancti dono, quam sementivo virili. Quemadmodum Sara et sterilitate infecunda, et senio jam frigida, ut mater virgo de Spiritu sancto et impraegnanda et generata prophetaretur. Et conceptus ergo et partus in prophetissa processit ut haeresis [Col. 0088C] futura damnaretur, asserens Mariam concepisse, nec ut feminam generasse. Sed prophetissa non in altero fallit, in altero verum praefigurat; quoniam genitrix Salvatoris et virgo de Spiritu sancto concepit, et sicut femina salvo pudore generavit.

Item alibi: »Rorate, coeli, desuper, et nubes pluant justum; aperiatur terra, et germinet Salvatorem (Isa. XV, 8).« Admirabili sane brevitate propheticus sermo, et annuntiationem angeli et prophetarum vaticinia, et conceptum virginis, et modum generationis exposuit. Ortum denique Christi et angelus insinuat, nec prophetae tacent, et uterus virginis aperitur ad sobolem, et pudoris claustrum germinat Salvatorem, ut in apertione videas conceptum virginis, in germine intelligas partum pudoris; ut enim germen [Col. 0088D] venam servat natalem, nec alieno semine concretum, sed genitricis est propriae sementivum, juxta quod Genesis testatur de arboribus et herbis loquens: »Cujus semen sit, inquiens, in semetipso (Gen. I, 11):« sic virgo Maria non de virili, sed de proprio semine concepit, et genitali rivo exposuit conceptum. Propterea virga Aaron aperitur in germen, erumpit in flores, qui foliis dilatatis formantur in amygdalas, ut insinuetur coagulum seminis, concretio conceptus, expositio partus. Et quemadmodum virga [Col. 0089A] Aaron protulit telluris absque subministratione et humoris irrigatione, nativas tamen per semitas, germen, flores et fructum; sic mater virgo non de voluptatis rivo, nec de maritali commercio, genitalem tamen per semitam genuit carnem Verbum factum.



CAPUT V. Testimonia alia.

Jeremias, quoque hunc sacrum Virginis partum praesagiens, ait: »Creabit Dominus novum super terram: femina circumdabit virum (Jer. XXXI, 22).« Discerne quid novum dixerit creatum iri, scilicet quod femineo tantum semine sancti Spiritus per ministerium, matricis in gremio habitus configuretur [Col. 0089B] virilis. Et quoniam nascendo talis conceptus uteri semitas non praeteriret, qui cursus nativitatis cunctis datur mortalibus, merito illud siluit, in quo praeter inviolatum pudorem sub nascendi lege nihil afferret novi.

Ezechiel quoque: »Et converti me ad viam portae sanctuarii exterioris, quae respiciebat ad orientem; et erat clausa: et dixit Dominus ad me: Porta haec clausa erit, non aperietur, et vir non transiet per eam, quoniam Dominus Deus Israel ingressus est per eam; eritque clausa principi. Per viam vestibuli portae ingredietur, et per viam ejus egredietur (Ezech. XXXIV, 3).« Aestimo quod hic locus omnem solvat hujus nodum quaestionis. Etenim portam quam describit propheta majores intellexerunt Virginem Mariam, [Col. 0089C] quae bene monstratur clausa, quia virgo semper manet intacta, et vir non transiet per eam. Intende diligenter cui negatur transitus, et qua negatur. Negatur prorsus viro, qui poterat violare, et ab eo removetur, quod poterat per coitum corrumpi. Nemo enim removet ingressum, quia ratio naturae nec viam admittit, nec transitum, qua de re quando dicitur: »Vir non transiet per eam,« non de latere, nec de cerebro, nec de femore dicitur, quoniam transitus conjugalis ad alias refertur corporis partes, quibus natura ad coitum viam praebuit et transitum. Quoniam vero qua virilis removetur transitus, illac Dominus Deus Israel est ingressus, subsequens sermo demonstrat, dicendo: »Dominus Deus Israel ingressus est per eam.« Utque omne demat ambiguum, [Col. 0089D] subjicit: »Per viam vestibuli portae ingredietur, et per viam ejus egredietur.« Nolit jam de via Salvatoris, quam nascendo secutus est, haeresis nova dubitare. En tibi propheta tanquam sub oculos metaphorice muliebris vulvae et vestibulum et viam ponit. »Ingressus est« denique »Dominus Deus Israel per viam vestibuli hujus portae,« quia per incarnationis mysterium virginale introivit gremium; et per viam hujus portae egressus est, quoniam humanitate suscepta in domum mundi per incontaminatam exiit vulvam. Non igitur nescio quem Dei Filio de utero matris confingas egressum. Spiritus sanctus te doceat veritatem, qui et thalamum tanto dignum sponso sanctificavit et portam. Sed quid in [Col. 0090A] difficilioribus et mysticis locis immoramur? ad aperta veniamus, et de domorum claustris, id est secretorum figuris ad portarum latitudinem migremus, quatenus vestigia sponsi, et emissiones sponsae, sub divo contemplemur.

In lege omne primogenitum sanctificatum erat Domino, significans eum qui solus sanctus et sine peccato natus est. Sic enim super hoc habes scriptum: »Sanctificate mihi omne primogenitum quod aperit vulvam in Israel (Exod. XIII, 1).« Item: »Cumque introduxerit te Dominus in terram Chananaei, sicut juravit tibi et patribus tuis; et dederit eam tibi, separabis omne quod aperit vulvam Domino (Ibid., 11, 12).« Item: »Nam cum induratus esset Pharao, et nollet nos dimittere, occidit [Col. 0090B] Dominus omne primogenitum in terra Aegypti. Idcirco immola Domino omne quod aperit vulvam masculini sexus, et omnia primogenita filiorum meorum redime (Ibid., 13-15).« Nota quod primogeniti sunt qui vulvam nascendo primi aperiunt, ut consequenter accipias hoc esse nasci de femina, quod est oriendo vulvam exire. In catalogo praeceptorum: »Primogenitum filiorum dabis mihi (Exod. XXII, 29).« Alibi: »Omne quod aperit vulvam generis masculini meum erit (Exod. XIII, 2).« In Levitico: »Mulier si suscepto semine peperit masculum,« et reliqua (Lev. XII, 1). Item: »Sin autem feminam peperit (Ibid., v. 5),« etc.; et generare et parere docet feminas, non aliud esse quam per vulvam emittere partum. In Numeris: »Meum est omne [Col. 0090C] primogenitum ex quo percussi primogenitos in terra Aegypti. Sanctifica mihi quidquid primum nascitur in Israel (Num. III, 13).« Et superius: »Ego tuli Levitas a filiis Israel pro primogenito, qui aperit vulvam in filiis Israel (Ibid., 12).« Et in sequentibus: »Numera primogenitos sexus masculini de filiis Israel a mense uno (Ibid., 40).« Et supra: »Tollesque Levitas mihi pro primogenito filiorum Israel (Ibid., 41).« Et infra: »Pro primogenitis quae aperiunt omnem vulvam in Israel accepi eos (Num. VIII, 16);« nimirum Levitas. Mea sunt omnia primogenita filiorum Israel. Alibi: »Quidquid primum erumpit e vulva cunctae carnis quam offerunt Domino, sive de hominibus, sive de pecoribus fuerit, tui juris erit (Num. XVIII, 15).« Ergo omnis [Col. 0090D] partus, tam hominum quam jumentorum, per vulvam erumpit. Qua de re omnis de femina nascens per vulvam egreditur. Non ergo nobis incertam generent quaestionem verba quae, consuetudine sua et usu Scripturarum certam suae significationis subministrant notionem; ut enim ambulare de pedis officio, sic parere de vulvae ministerio praedicamus. Non igitur confundat dubietas quod intellectus manifesti significatio declarat. Ut autem sine viae directione non pervenitur ad limitem destinatum, sic nisi per verborum significantiam veram, locutionis veritas non aperitur. Partum igitur aut natum, vel si quo alio nomine talis actio nominatur, feminarum, docti et naturae veritate, et consuetudine nascendi, et [Col. 0091A] auctoritate Scripturarum, non aliud praeter verba significatarum rerum de rebus significatis intelligamus, ne procul a veritate evagemur, dum veritatis signa vel non cognoscimus, vel prava interpretatione pervertere molimur. Secundum datam regulam Evangeliorum super Salvatoris nativitate dicta contemplemur.

In Matthaeo sic scriptum legimus: »Angelus Domini apparuit Joseph in somnis dicens: Joseph fili David: noli timere accipere Mariam conjugem tuam, quod enim in ea natum est, de Spiritu sancto est. Pariet autem filium, et vocabis ejus nomen Jesum. Ipse enim salvum faciet populum suum a peccatis eorum: hoc autem totum factum est, ut adimpleretur quod dictum est per prophetam dicentem: Ecce [Col. 0091B] in utero habebit et pariet filium, et vocabitur nomen ejus Emmanuel, quod interpretatur nobiscum Deus. Exsurgens autem Joseph a somno, fecit sicut ei praecepit angelus Domini: et non cognoscebat eam donec peperit filium suum primogenitum, et vocavit nomen ejus Jesum (Matth. I, 20 et seq.).« Cum ergo natus esset Jesus in Bethlehem Judae, toties nativitas praedicata Salvatoris, toties narratus Virginis partus, virginitas perdocetur, virilis removetur amplexus, non tamen vulvae transitus abnegatur. Verum et evangelistae dictis, et prophetae vaticinio Salvatoris ortus per vulvam exstitisse monstratur; quoniam non parit femina, nisi per vulvam, non exit infans, nisi per uteri januam.

Lucas taliter super hac loquitur nativitate: »Ingressus [Col. 0091C] angelus ad Mariam dixit: Ave, gratia plena, Dominus tecum, benedicta tu inter mulieres. Quae cum audisset turbata est, et cogitabat qualis esset ista salutatio, et ait angelus ei: Ne timeas, Maria, invenisti gratiam apud Dominum. Ecce concipies et paries filium, et vocabis nomen ejus Jesum.« Et infra: »Dixit autem Maria ad angelum: Quomodo fiet istud, quoniam virum non cognosco? Et respondens angelus dixit ei: Spiritus sanctus superveniet in te, et virtus Altissimi obumbrabit tibi. Ideoque et quod nascetur ex te sanctum, vocabitur Filius Dei (Luc. I, 28 et seq.).« Si nondum vel naturae solemnitate, vel exemplo nascentium quid sit parere acquiescis, saltem missus ad Zachariam angelus ex [Col. 0091D] ipso Evangelio te instruat. Ait autem illi angelus: »Ne timeas, Zacharia, quoniam audita est deprecatio tua; et uxor tua Elisabeth pariet tibi filium (Luc. I, 13).« Unum verbum super utroque promittitur partu, et quomodo non idem ventris ostium significatur? Dispar conceptionis ordo, non dispar est lex nascendi, quoniam Joannes de semine viri, Jesus de Spiritu sancto concipitur; et ille per portam per quam transivit vir, exponitur, iste per intemeratam pudoris aulam generatur: ambo tamen pariuntur, quoniam uterque per vulvae januam excipitur. Attestatur etiam nostrae orationi evangelista, quando ait: »Ideo quod nascetur ex te sanctum.« Memento quid de primogenitis, id est qui aperiunt vulvam, legifer mandaverit, et intelligas sanctum primogenitum [Col. 0092A] vocari, et primogenitum qui aperit vulvam quare et Jesus cum sanctum Domino dicitur, et primogenitus appellatur. Et si primogenitus, utique vulvam aperuit, non ut clausam corrumperet, sed ut per eam suae nativitatis ostium aperiret, sicut et in Ezechiel porta et clausa describitur, et tamen Domino Israeli narratur aperta, non quod liminis sui fores dimoverit ad ejus egressum, sed quod sic clausa patuerit dominanti.

Idem evangelista rursus: »Factum est autem cum essent ibi, impleti sunt dies ut pareret, et peperit filium suum primogenitum (Luc. II, 6).« Et de Elisabeth fere eadem scribuntur: »Elisabeth autem impletum est tempus pariendi, et peperit filium (Luc. I, 57).« Sicut utriusque feminae tempus ut pareret [Col. 0092B] assignatur, sic ambobus nascentibus infantibus eodem verbo idem ventris ostium monstratur. Et deinceps: »Postquam impleti sunt dies purgationis Mariae secundum legem Moysi, tulerunt Jesum in Jerusalem ut sisterent eum Domino, sicut scriptum in lege Domini: Quia omne masculinum adaperiens vulvam, sanctum Domino vocabitur (Luc. II, 22).« Si tibi minus satisfecerant verba quibus genuisse Maria perdocetur, ut propterea aliunde quam per vulvam de Virginis aula processisse Jesum garrias, quoniam honestiori sermone pudendum mulieris fuerat obvelandum, tandem verbis evangelistae acquiescens, disce non translato, sed suo proprio vocabulo os feminei ventris insinuatum, atque per illud Salvatorem nascendi subisse progressum. Nam si [Col. 0092C] fuit aliud Mariam peperisse quam masculinum ejus vulvam aperuisse, non secundum legis praeceptum sisti Domino, nec sanctum Domino debuerat vocari: »Quoniam omne masculinum adaperiens vulvam, sanctum Domino vocabitur (Ibid., 23).« Nunc vero et peperit eum Maria virgo, et per vulvam ejus egressus est Salvator, et tanquam primogenitus adaperuit eam, non quo violaret integritatem uteri, sed quo ventris palatium vacuaret; unde et mater, quanquam non suscepto semine genuerit, quia vero illi masculus adaperuerit vulvam, secundum legem et purgationis dies implet, et hostiam ad templum cum puero Domino sistendo, defert.



CAPUT VI. Ex Patribus suam asserit sententiam.
[Col. 0092D]

Verum quoniam breviter ista de divinae auctoritatis collegimus libris, quibus Salvatoris ortum per intemeratae vulvam Virginis doceremus, libet etiam majorum traditionibus firmare sententiam nostram, quatenus multitudine testium et adversarius confutetur, et fideles uberius instruantur. Locos tamen in medium deducemus, et eorum ipsorum testimonia pauca, ut propositae modum brevitatis custodiamus. Alioquin si unius eorum, ne dicam omnium, super hoc dicta in unum conferre voluerimus, multorum corpus voluminum conficiemus. Ambrosius coelestis tuba, specimen sanctitatis, fidei robur inexpugnabile, dum de humano Salvatoris [Col. 0093A] exortu tractaret (in Luc. l. XI, c. 2), ita fatus est: »An mediocribus signis Deus probatur, quod angeli ministrant, quod magi adorant, quod martyres confitentur? Ex utero funditur, sed coruscat e coelo: terreno in diversorio jacet, sed coelesti lumine viget. Nupta peperit, sed virgo concepit. Nupta concepit, sed virgo generavit.« Quam subtiliter inviolati pudoris edocet secretum, quam magnifice virginem describit, et matrem nuptam praedicat et intactam! Fusum narrat ex utero Christum, ut eum per naturae viam sentias processisse, nec aestimes peregrinos ortus sui exitus requisisse, quem vena uteri naturali fluxu emisit in lucem. Quod ut clarius commendaret, adjecit, nuptam peperisse, sed virginem concepisse, et nuptam concepisse, sed virginem peperisse; ut in [Col. 0093B] conceptu virginis et partu removeas virile consortium. Animadvertis autem membra suis a natura ministeriis deputata, ut conceptus ad matricem, partus ad orificium referatur. Quibus denique membris mulier nupta concipit et parit, eisdem virginem et fecundatam credas et enixam.

Rursus in sequentibus. »Omne masculinum adaperiens vulvam, sanctum Domino vocabitur.« »Verbis enim legis promittebatur Virginis partus. Et vere sanctus, quia immaculatus. Denique ipsum esse qui lege signetur, in eumdem modum ab angelo repetita verba declarant: »Quia quod nascetur,« inquit, »sanctum, vocabitur Filius Dei.« Non enim virilis coitus vulvae virginalis secreta reseravit, sed immaculatum semen inviolabili utero Spiritus sanctus [Col. 0093C] effudit. Solus enim per omnia ex natis de femina sanctus Dominus Jesus, qui terrenae contagia corruptelae immaculati partus nativitate non senserit, et coelesti majestate depulerit. Nam si litteram sequamur, quomodo sanctus omnis masculus, cum multos sceleratissimos fuisse non lateat? Nunquid sanctus Achab? Nunquid sancti pseudoprophetae, quos ad Eliae preces ultor coelestis injuriae ignis absumpsit? Sed ille sanctus, per quem figuram [a 1Kb] mysterii pia legis divinae praescripta signabant. Et quod solus sanctae Ecclesiae virginis ad generandos populos Dei immaculatae fecunditatis aperiret genitale secretum. Hic ergo solus aperuit sibi vulvam. Nec mirum: qui enim dixerat per prophetam: »Priusquam te formarem in utero, novi te, et in vulva matris sanctificavi [Col. 0093D] te (Jer. I).« Qui ergo vulvam sanctificavit alienam, ut nasceretur propheta, hic est qui aperuit matris suae vulvam, ut immaculatus exiret. (S. Ambros., l. II in Luc., c. 2; S. Aug., l. II de Peccat. orig., c. 40, et lib. I cont. Jul., c. 2.)

Orator insignis hac oratione primo antiquae legis explanans edictum, dogmatizat sanctum legale unius veri sancti mysterium signasse, qui saeculi sub fine natus de Virgine, terrenae contagia corruptelae immaculati partus novitate non senserit, sic aperiens [Col. 0094A] virginalem vulvam nascendo, ut tamen eam relinqueret clausam non violando. Alioquin si non illum Scriptura significavit, quae de masculis sancivit ut habeantur sancti, ostendit verum non esse decretum multorum pravitas masculorum. Sed lex Domini immaculata et testimonium fidele. Qua de re quaerendus est intellectus qui possit aptari merito veritati; ubi sanctus ille solus repetitur, qui sine peccato conceptus, sine delicto genitus, sanctae Ecclesiae virginis ad generandos populos Dei immaculatae fecunditatis aperuit genitale secretum. [ [b 1Kb] Quo mystico dicto testatur, matris virginis quod immaculatae fecunditatis aperuit genitale secretum.] Non enim hoc genus narrationis ad Ecclesiam per mysterium coaptaret, nisi rei veritate de virginalis vulvae reseratione factum [Col. 0094B] fuisse docere voluisset. Quem sequentia comprobant intellectum; ait enim: Hic ergo solus aperuit sibi vulvam. Quid amplius requiris, quando signatis attestatur quod dicimus verbis? Et aperuit enim, et vulvam dixit, quo nihil per figuram reputes dictum. Igitur manifesta confirmat sententia, quod olim vetus Scriptura loquebatur: »Omne scilicet masculinum quod aperiret vulvam, sanctum Domino vocari,« ut non moderno sed antiquissimo discas tempore signatum fuisse, non solum quod de Virgine nasceretur Jesus, verum quod per intemerati pudoris vulvam nasceretur.

Utque nativitas ista impolluta de inviolato, non coinquinata de corrupto egressu putaretur, docet sub exemplo adhuc in vulva sanctificati prophetae. [Col. 0094C] Subjungit autem: Qui enim dixerat ad prophetam: »Priusquam te formarem in utero, novi te, et in vulva matris sanctificavi te;« qui ergo vulvam sanctificavit alienam, ut nasceretur propheta, hic est qui aperuit matris suae vulvam, ut immaculatus exiret. Cessent jam verba nostra, ubi tanti doctoris verbis instruimur quid de Salvatoris ortu sentire debeamus. Non enim explicare debemus quid dixerit, cum potius involvere quam manifestius aperire queamus: nisi forte quis adeo rudis exstiterit, ut vulvam fore pudendum mulieris ignoret.



CAPUT VII. Testimonia ex Augustino et Hilario.

Procedat sed in conspectum Augustinus, fluvius [Col. 0094D] eloquentiae, prescrutator secretorum, occultorum revelator, propugnator Ecclesiae, haereticorum debellator; et quid super Salvatoris sentiat exortu palam profiteatur. In sermone de Natali Domini, dum de modestia Virginis, et mirabili Salvatoris conceptu declamaret, sic ait: »Pronuntiato per angelum partu coepit Verbum formari, conceptione colligitur in homine Deus, et eum sustinet venter cui parvus fuerat mundus, et intra breve virginei corporis spatium pro nobis est incarnata majestas; fecunda viscera [Col. 0095A] Verbo auctore tenduntur; completisque novem mensibus venter coelestem hominem fudit: natum Dominum publicat angelicus sermo.« Diligenti descriptione quam brevissime prosecutus est, et principia conceptus, et constructionem soliditatis, et augmentum corporis. Mensium quoque spatium quo intra secreta ventris infantilis coaluit successus, inde progressus in auras, et in nativitatem Dei angelica conclamatio. Vide profecto quoniam et conceptum dicitur, et concretum, et fusum, id est non per peregrinam irruptionem egressum, sed per vestibulum ventris virginalis fusum.

Item in alio sermone super eadem nativitate: »Natus ergo Dominus noster ex carne quidem, sed non ex corruptione carnali: natus ut homo, sed non [Col. 0095B] genitus ut homo. Ita suscepit carnem, ut servaret majestatis honorem; et sic segregavit puritatem nativitatis suae a colluvione concretionis humanae. Peregit quidem in ortu suo plenam hominis dispensationem, sed Dei tamen non deseruit dignitatem.« Vides a docto viro et divinitatem Filii Dei, et humanae nativitatis ordinem designari. Dicit enim eum natum ex carne, scilicet de membris et humanitate virginis, lege quidem carnis, sed praeter corruptionem carnis; utque manifestius quid dicitur animadvertas, ait: »Natus ut homo, sed non genitus ut homo.« Cerne quam plenissime nativitatis Christi mysterium reseravit: Ait namque: »Natus ut homo, sed non genitus ut homo.« Quid est, natus ut homo? Quia per vulvam, per quam nascitur omnis [Col. 0095C] homo, de virginis utero egressus est. Et quid est non genitus ut homo? Quoniam non de semine viri, sed de Spiritu sancto est incarnatus. Fac ut non fuerit egressus per ostium ventris, non erit verum quod natus fuerit ut homo: sed natus est ut homo, igitur per ventris ostium, id est vulvam, natus est.

Hilarius, vir virtutum omnium atque ornamentorum, et sicut vita ita etiam eloquentia insignis, in libro Fidei secundo (de Trinitate lib. II, sub med.): »Unus unigenitus Deus in corpusculi humani formam sanctae Virginis utero insertus accrescit. Qui omnia continet, et intra quem et per quem cuncta sunt, humani partus lege profertur.« Docet eum et corporis habitum ex Virgine et intra Virginem induisse, et de more nativitatis humanae, virginalis [Col. 0095D] vulvae penetrasse secreta. Commutatis siquidem verbis idem quod Pater Augustinus protestatur: ille namque quod natus sit ut homo testificatur; at iste quod humani partus lege prolatus est, intonuit. Quatenus uterque dum Salvatoris processum de Virgine consona Scripturis sacris voce profitentur, et veritas doceatur, et falsitas subruatur.



CAPUT VIII. Item ex Gregorio papa et venerabili Beda.

Ut autem nullus adversario locus relinquatur contradictionis, procedat in medium Gregorius, speculum sanctitatis, eloquium lacteum, regula morum, et Dominici partus genituram verbis doceat veritatis. [Col. 0096A] In homilia 26, dum propositam solveret quaestionem, quod corpus Dominicum et verum fuit, et clausis januis ad discipulos introivit, tali sub exemplo comprobavit. »Illud enim corpus Domini introivit ad discipulos januis clausis, quod videlicet ad humanos oculos per nativitatem suam clauso exiit utero.« Dicitur quod quemadmodum Dominus Jesus Christus post resurrectionis gloriam cum corporis veritate diversorium discipulorum, non per parietem, nec per postica, sed per januam, non tamen reseratam, ingressus est, ita de matris alvo procedens, non aliunde, sed per vulvam, clausam tamen, exivit. Dicis forte clausis ad discipulos januis Dominum introisse, non tamen per locum januarum, sed per quamcunque penetrasse partem. Primo quid ad divinum miraculum [Col. 0096B] spectat clausis ostiis aliunde ingressum? Aut quid dignum evangelistae commendatione, inde introisse Dominatorem, per quod quislibet ingressum sibi poterat reperire mortalium? Aut Omnipotenti si nihil esse clausum quiret ad introitum, cur non idem super januarum aditu suscipiatur, ut et illis clausis, attamen suo adventui reseratis ad discipulos foret ingressus? Sed quid respondebis de sepulcro, quandoquidem non solum clauso, verum etiam obsignato illo, corpus redivivum reposuit sub auras? An dices quod tantae subtilitatis corpus illud substiterit Jesu, ut tenuius ventis, exilius aere nequiverit tumuli parietibus coerceri? Sed quanquam sit impium ista sentire de Salvatoris corpore, cum post resurrectionem dixerit ad discipulos: »Palpate et videte quia spiritus [Col. 0096C] carnem et ossa non habet, sicut me videtis habere:« et natura non patitur ut et ossium et carnis soliditate duratum sit crassum; et subtilitatis exilitate deductum sit tenue: nec catholica fides naturae corporis aut qualitati ascribit quod clausum exierit sepulcrum, quod obseratis foribus penetraverit ad discipulos, sed Divinitatis potentiae et resurrectionis gloriae. Alioquin non erit jam miraculum Deitatis commendans insigne, quod naturae ratione tenebitur astrictum. Attamen concedimus et ista, quamvis impia, quamvis contra fidem. Nunquid non idem de januis confiteberis clausis? Velis, nolis, hoc laqueo illigaberis. Ergo exivit clauso sepulcro, et ingressus foribus obseratis. Tantumdem igitur licet invitus, licet resultans, concedis virginali vulvae, nec infirmior, [Col. 0096D] nec inhumanior superni numinis proles exstitit circa maternae claustra vulvae, ut et clausam relinqueret, et per eam transiret, quemadmodum tumuli sui signa, et discipulorum domus ostium vel exivit, vel introivit, nec transeundo patefecit.

Beda, presbyter Anglorum, Christi membrum non reprobum, de hac quaestione non dissimilem superioribus profert sententiam in Commentario Lucae (in cap. II), dum de Salvatoris nativitate et partu virginis loqueretur, sic ait: »Quod autem Filium suum primogenitum Maria peperisse describitur, non juxta Helvidium nobis accipiendum est, alios quoque filios eam procreasse, quasi nequeat primogenitus dici, nisi qui habeat fratres, sicut non unigenitus, [Col. 0097A] nisi qui caret fratribus, solet appellari: quia et testimonium legis, et aperta ratio declarat omnes unigenitos, etiam primogenitos, non autem omnes primogenitos etiam unigenitos posse vocari. Hoc est non solum primogenitum post quem alii, sed omnes antequam nullus e vulva processerit. Denique quia omne masculinum quod aperit vulvam, sanctum Domino vocari praecipitur, sive fratres sequantur, sive non sequantur, quod primum de vulva nascitur, primogeniti est jure consecrandum.« His verbis et virginitatem defendit Mariae, et humani partus lege Salvatoris insinuat ortum. Nam dum primogenitus et unigenitus perdocetur, fratres eum habere potuisse monstratur, quod nequaquam poterat esse verum, si Christus humana natus non fuerit lege. [Col. 0097B] Nec enim merito tunc vel primogenitus, vel unigenitus diceretur, quia non genitus, genitus autem, est nativitatis humanae lege prolatus. Qua de re Christus non est natus sicut homo, nec si genuisset Maria praeter Christum, potuisset Christus primogenitus vocari; quoniam non esset genitus, sed adversus jura naturae vel ejectus, vel egressus. Nunc vero et legis auctoritate, et Evangelii veritate hic doctor instructus dogmatizat Jesum primogenitum sacrae Virginis, quoniam et primus et solus natus est ex ea humani partus jure; quoniam nascendo aperuit vulvam, non ut violaverit uteri pudorem, verum quo per signatam et intemeratam procederet januam, de secreto ventris ad humanos oculos. Et idcirco quod primus de vulva natus est, primogeniti jure consecratur. [Col. 0097C] Nescio quid amplius ad hujus quaestionis comprobationem congerere sit necessarium testes. Tot enim et tam magnae auctoritatis viri, non solum cuilibet sufficere catholico possunt, verum quemvis haereticum, et fidei gravitate, et sapientiae lumine conterere queunt.



CAPUT IX. Item ex Hieronymo.

Ne autem sibi quidquam commentum novitatis deesse queratur, jam nunc ipsa Virginis pudenda nudo nomine dicta, et per ea genitum Salvatorem in medium constituamus. Hieronymus, sacrae legis interpres, omnium peritissimus disciplinarum, fidei turris inconcussa, sapientiae lampade splendidissimus, [Col. 0097D] eloquio facundissimus, Latini, Graeci Hebraeique sermonis doctissimus, in libello adversus Helvidium, constituens primo ipsius Helvidii super hac re dicta, postea suam sententiam profert, qua bene ab haeretico insinuata confirmat. Sic enim legitur: »Nunquid non quotidie Dei manibus parvuli finguntur in ventribus, ut merito erubescere debeamus Mariam nupsisse post partum? Quod si hoc illis turpe videtur, superest ut non credamus [a 1Kb] etiam Deum per genitalia Virginis natum. Turpius est enim juxta eos Deum per Virginis pudenda genitum, quam Virginem [Col. 0098A] viro suo nupsisse post partum.« Hactenus haereticus de nuptu Virginis post partum nefandissima latrat. Sed de generatione Filii Dei per hominem verissima narrat, quod sequens oratio doctoris nostri declarat manifeste. Talis enim est: »Junge, si libet alias naturae contumelias, novem mensibus uterum insolescentem, fastidia, partum, sanguinem, pannos. Ipse tibi describatur infans tegmine membranarum solito convolutus: ingerantur dura praesepia, vagitus parvuli, octavi diei circumcisio, tempus purgationis, ut probetur immundus, non erubescimus, non silemus. Quanto sunt humiliora quae pro me passus est, tanto illi plus debeo. Et cum omnia replicaveris, nihil cruce contumeliosius proferes, quam profitemur, et credimus, et in qua de [Col. 0098B] hostibus triumphamus. Sed ut haec quae scripta sunt, non negamus, ita ea quae non sunt scripta, renuimus: natum Deum esse de Virgine credimus, quia legimus: Mariam nupsisse post partum non credimus, quia non legimus.«

Distinctione prudenti vir doctissimus quae fuerant ab adversario male ingesta removit, et quae catholice prolata suscepit; quae vere dicta confirmavit, et quae ore blasphemo jaculata redarguit. Per genitalia Virginis natum esse Deum confessus est: post partum nupsisse Mariam reprobavit: quod genitalia et pudenda in injuriam sacri partus deprompserit, exsecratus est; quod Verbum caro factum per secretam ventris januam exire non repudiaverit, approbavit. Inde est quod et alias naturae depositiones [Col. 0098C] annexuit, novem mensibus uterum insolescentem, fastidia, partum, sanguinem, pannos, infantem tegmine membranarum solito convolutum, dura praesepia, vagitus, circumcisionem, tempus purgationis, novissime crucis contumeliam; haec universa tanquam catholicus amplexatur, suscipit, veneratur. Quanto namque humiliora pro electis passus est Creator, tanto plus illi debent hac oratione doctoris egregii considerare, quia non pauca dinumerat, quae parvulus nequiverit sustinere, si non humani partus lege natus est, ut partum, sanguinem, pannos, membranarum convolutionem, vagitus. Universa haec et genitalis virginei secretum, et humanae nativitatis legem protestantur.

Pariter quoque disce Spiritum sanctum hanc sacrosanctum [Col. 0098D] qui protestatus est ortum, et sanctos doctosque homines, qui eum postea verbis scriptisque suis commendavere populis, magis illum voluisse sermonis honestioris insinuare circuitu, quam simplicis eloquii servando proprietatem, aliquid quod offenderet audientes, in medium proferre: decebat enim tantam rem non humilibus, sed magnis, non sordidis, sed honestis exponere verbis, ut illud: »Orietur stella ex Jacob, et consurget homo de Israel, et exiet virga de radice Jesse, et flos de radice ejus descendet. Rorate, coeli, desuper, et nubes [Col. 0099A] pluant justum; aperiatur terra, et germinet Salvatorem (Num. XXIV, 17; Isa. I et XLV, 8).« Neque enim defuere Spiritui sancto verba, quibus genitale virgineum valuerit aperire, sed rem praeclaram atque magnificam praeclaris magnificisque delegit figuris edocere. Accessit tamen et propius, et legitimis propriisque decoris adaperuit sermonibus: propterea Propheta: »Ecce virgo concipiet in utero, et pariet filium (Isa. VII, 14).« Et: »Puer natus est nobis; filius datus est nobis.« Et angelus ad Mariam: »Ecce concipies et paries filium (Luc. I, 31),« et multa horum similia: in omnibus istis et naturalibus et decentibus Christi nativitas commendatur verbis.

Vitatur tamen suo vocabulo pars illa membrorum [Col. 0099B] qua partus egreditur, commemorari, utpote nec honestum, nec necessarium. Alioquin quando nomina ponuntur officiorum et verba, quis non et ea membra quibus illa peragantur officia, statim intelligit? Si quidem et videre per oculos, et audire per aures, et ambulare per pedes intelligimus, nec quando de aliquo praedicatur, ut vidit, audivit, ambulavit, ponuntur pariter oculi, aures, pedes, nisi distinctionis et intelligentiae gratia, nec sic nos significata verborum advertimus, ut non partem, etiam membra illa sine quibus talia ministeria non explicantur, sentiamus. Qua de re quod superfluum et turpe erat super sacri partus actu refugit enuntiare oraculum coeleste, refugerunt et sancti homines. Porro quod plenum significationis et commodationis modestiam [Col. 0099C] habebat, exposuere. Nec tamen et hoc usquequaque vitarunt, sive propter futuros veritatis inimicos, sive propter tollendae dubietatis occasionem. Inde est quod ait Lucas evangelista: »Postquam impleti sunt dies purgationis Mariae secundum legem Moysi, tulerunt Jesum in Jerusalem ut sisterent eum Domino, sicut scriptum est in lege Domini: Quia omne masculinum adaperiens vulvam, sanctum Domino vocabitur (Luc. II, 22).« Nec mirum si noluerint graves et reverendi doctores talia super gloriosissimae nativitatis contumeliam referre, qualia nec vulgus super cujuslibet pauperculae partu non erubescit confiteri.

Ergo et iste doctor insignis, cujus hic testimonium protulimus, cum recepisset ab inimico veritatis [Col. 0099D] testimonium veritatis super divina generatione, indignatur tamen verborum injurias in Virginis contumelias, quod illis verbis quanquam naturalibus, quanquam propriis, humilibus tamen minusque modestis virginis narraverit partum.



CAPUT X. In medium adducuntur poetarum Christianorum suffragia.

Amplius ergo jam non est quid requiras, quando nil superat de sancto partu quid discutias: siquidem [Col. 0100A] pervenimus jam ad genitalia Virginis, transivimus ad pudenda puerperae, ut cui non dabat intelligentiam conceptus, partus, generatio, nativitas, apertio vulvae, tandem doceant pudenda, erudiant genitalia; non dederint intellectum naturalia et honesta, dent saltem turpia et figurata. Quoniam tantum docti sunt nostri secretorum pervestigatores, ut potius obscuris et alienis, quam claris et propriis assentiantur significationibus.

Verum poetarum jam suffragia convocemus, ut omnis eloquentia testimonium ferat veritati. Prudentius, vir liberalium studiorum non ignarus, in Apotheosi dum de injuriis quas passa est vita mundi pro libertate mundi disputaret, atque ab eis inviolabilem naturam, id est divinam, segregaret, easque [Col. 0100B] passibili [a 1Kb] substantiae, id est humanae, assignaret, sic ait:

His affecta est caro hominis, quam femina praegnans
Enixa est sub lege veteri, sine lege mariti.
Fideli prorsus et sapienti narratione et concubitum secrevit, et prolem naturaliter enixam disseruit. Legem removit mariti, et legem substituit uteri; ut de Spiritu sancto concepisse monstraret, per vulvam peperisse non taceret. Huic simile Fortunatus presbyter peregrinus, sed coelestis civis, pauper rebus, censu fidei dives, in laude virginis Mariae sic fatur (Carm. lib. VIII, poem. 5, post init.):

Sed redeo qua Virgo trahit laude canenda
   Qualis nulla fuit, nulla futura venit.
Quemque pluunt nubes justum de rore serenum,
   Haec Salvatorem germine terra dedit.
[Col. 0100C] Haec porta est clausa, in quam introivit nemo, nec exit,
   Ni Dominus solus, cui quoque clausa patent.

Non disconvenit superiori, imo aliis verbis hoc idem designat; nam gemina periodo eamdem sententiam commendans, et virginitatis praedicat integritatem, et humano de more nativitatis indicat expositionem, et Salvatorem conceptum divinitus narrat, et naturalis semitae vena germinatum; utque clarius eliqueret quod loquebatur, attestatur Mariam portam exstitisse Ezechieliticam, per quam virilis nullus est introitus, vel exitus; solus vero omnipotens, cui nihil est clausum, per eam transit, ut qui concipi decrevit ex Virgine, humani partus lege de ea nasceretur.

Post omnes Athanasius Alexandrinus veniat, ut [Col. 0100D] qui dote virtutum, constantia probatae fidei, sapientiae doctrina, perseverantia confessionis, solus, ut ita dixerim, Arianae perfidiae subvertit multitudinem numerosam, et vexillum verae credulitatis propugnator gerens invictus Ecclesiae restauravit murum, roboravit statum; nostrae quoque disputationis confirmator assistat, et erroris sectam valenter evertat. Ad Epitectum adversus eos agens qui unius substantiae Verbum et corpus quod assumpsit pro nostra redemptione dogmatizabant, cum fides teneat Christiana duas substantias, divinam scilicet humanamque [Col. 0101A] in Christo conjunctas, ut in una persona utraque natura suam possideat distinctionem; sic infit inter reliqua: »Propterea ergo necessaria Maria, ut ex ipsa corpus assumeret, et ut suum pro nobis corpus offerret; et hanc Isaias prophetizans ostendit, dicens: Ecce Virgo. Gabriel autem mittitur ad ipsam non transitorie virginem, sed ad virginem desponsatam viro, ut sponso ostenderet Mariam vere hominem fuisse. Et partus meminit Scriptura, et dicitur: Involvit puerum. Et: Beata sunt ubera quae suxit. Et, oblatum est sacrificium, quoniam aperuit qui natus est vulvam. Haec autem omnia parturientis virginis erant indicia, et Gabriel certissime evangelizavit ipse dicens non transitorie, quod nasceretur ex te; ut non de foris inditum ei corpus [Col. 0101B] videretur, sed, ex te; ut ex ipsa, naturaliter quod natum est, esse manifeste credatur; et hoc natura demonstrante, quia impossibile est virginem lac proferre, et impossibile est lacte nutriri corpus et pannis involvi non ante naturaliter natum.«

Orthodoxae fidei constantissimus, quem Dominus posuerat in civitatem munitam, in murum aeneum, et in columnam ferream regibus Judae, principibus ejus et omni populo terrae, non aliter de Virginis partu aut sentire potuit, aut effari, quam sentit et praedicat Ecclesia, quae est domus aedificata super solidissimam petram, columna et firmamentum veritatis; propter quod cum enumeret plura quibus approbat incarnatum natum Christum de Virgine, ut etiam novam depellat haeresim, dicitur quoniam qui [Col. 0101C] natus est aperuit vulvam. Hancque verae confessionis doctrinam magis ac magis inculcans, inferius annectit: »Impossibile esset virginem lac proferre, et impossibile esset lacte nutriri corpus, et pannis involvi, non ante naturaliter natum.« Quid amplius vultis, novae et inauditae praeteritis saeculis haereseos, vel auctores, vel defensores? En consistit adversum cuneum vestrum Athanasius ille, qui olim contra perfidiam Arianam dimicavit. Illo certamine divinitatem Verbi defendit, hoc agone humanitatem propugnat. Tunc nativitatis quae est de Patre veritati contradicebatur, nunc nativitatis quae est de matre veritati resistitur. Hostes illi confligebant non esse natum Filium de substantia Patris, sed ex nihilo factum, isti oppugnant non naturaliter ortum Christum [Col. 0101D] de matris utero, sed prodigialiter exceptum. Ubique Christo contradicitur, ubique mundi liberatio maledictorum linguis injuriatur, sed propugnator doctus vincere, nesciens cedere, non de se tamen praesumens, sed in ipso pro quo pugnat confidens, accedat, et catervam superbia tumidam, vanitate subnixam, veritatis mucrone concidat.

Intorques pars adversa telum, et jactas: Non est natus Deus per naturam mulieris. Opponit fidei scutum vir fidelis, et refert gladium verbi Dei. »Oblatum [Col. 0102A] est sacrificium, quoniam qui natus est, aperuit vulvam.« Quid stupes falsitatis commentum? Non mucrone stimulatus, sed validissimo telo percussus es; oblatum est sacrificium, non vales negare; qua de re et apertam vulvam cogeris confiteri. Quod si aperuit vulvam, natus est per naturam mulieris sanguineam. Veternosus anguis quo convertis aciem? quo lubricum captas caput objectare? An adhuc conaris in vulnus et insibilas ore trisulco; si aperuit vulvam, corrupit? Sed os pestiferum obice Danielitico jam nunc oppiletur, ut squamosus draco per partes disjectus cesset dementare Chaldaeos. »Isaias propheta: Ecce Virgo: et Gabriel mittitur non transitorie ad virginem, sed ad virginem desponsatam viro,« et post, partum, post, involutionem parvuli, [Col. 0102B] post, lactationem, post, oblatum, quoniam aperuit qui natus est vulvam, inclamat. Haec omnia parturientis virginis erant indicia. Ergo virgo parit, non corrumpitur, virgini matri nascens Deus aperuit vulvam, nec violavit pudoris sigillum.

Nec ad haec forsitan penitus conquiescis, sed audes rursus confractam concisamque in ictus manum moliri: Deo nascituro nihil fuit clausum, sed voluntas ut exstitit nascendi, affluit mox egressus, nec moras passus est nativitatis, cui sine processu factus est ortus. Et hanc perfidiae calumniam sic elidit defensor fidei, non quo Divinitatis subroget potentiae quidquam, sed quo humanae nativitatis homini Deo contestetur veritatem; ut ex ipsa, naturaliter quod natum est, esse manifeste credatur. Igitur naturaliter [Col. 0102C] natum esse Deum hominem factum praedicat, ut per naturae vulvam humani partus lege processisse cognoscas. Inde quoque docet haud aliter Virginem lege naturae potuisse lac proferre, vel lacte nutrire corpus; vel consequenter pannis involvere non ante naturaliter natum.

Ergo omnifariam, adversario devicto, teneamus vera fide, confiteamur ore veridico, Verbum carnem factum per ministerium vulvae naturaliter natum, et secundum rationis consequentiam, et secundum divinarum testimonia Scripturarum, et secundum doctorum non contemnendam auctoritatem: satis abundeque, ut aestimo, monstratum est, Dominum Salvatorem de Virgine sicut hominem natum, non ut integritatem violaret, illa nativitas, quia Maria virgo [Col. 0102D] fuit ante partum, virgo in partu, virgo mansit et post partum. Sed ut qui de virgine corpus assumpsit, et intra gremium virginale concrevit, per aulam quoque virgineam naturaliter nasceretur. Quod si alicui ista non suffecerint, vel tarditate sensus, vel contradicendi studio, non deerit unde utrique subveniatur. Si tamen et vulnus aperire suum maluerint, et contentionis perniciem non amare. Lusimus haec de more studentium: quae si quis contemnet, exercitia nobis nostra complacebunt.



RATRAMNI CORBEIENSIS MONACHI DE CORPORE ET SANGUINE DOMINI LIBER, Ab omni novitatis aut haeresis Calvinianae inventione aut suspicione vindicatus, ad amicam, honestam et litterariam confutationem Dissertationis R. P. Joannis Harduini, societatis nominis Jesu, de Sacramento altaris, in qua, relicto proposito de tuenda epistola S. Joannis Chrysostomi ad Caesarium monachum, auctorem dicti libri de Corpore et Sanguine Domini inventae ac defensae primulum haeresis Calvinianae crimine accusavit;---auctore Jacobo BOILEAU, theologo Parisiensis.---Parisiis, 1712.




[Col. 0103]
PRAEFATIO HISTORICA.

[Col. 0103A] Tot viri docti atque homines eruditi hoc opusculum quod prae manibus habes, lector optime, de Corpore et Sanguine Domini conscriptum, jussu Caroli Calvi imperatoris, octingintis abhinc annis, nocturna manu diurnaque aetate nostra versavere, ejusque generis auctorem genuinum laboriose scrutati sunt, ut eorum lucubrationes accessionibus quibuscunque cumulare non solum inconsiderati, verum etiam otio et litteris intemperanter abutentis scriptoris esse videatur. Verumtamen cum in animo neutiquam habuerim quae dicta sunt prius ab aliis incudi reddere, et male tornata recoquere, pertimescendum non esse mihi persuadeo quin a lectoribus eruditis et sapientibus non acceptum iri ut injucundum consilium quo novam editionem hanc faciendam cum cura [Col. 0103B] et fide decrevi, adnotationibus et cogitationibus circumseptam, quibus auctoris hujus opusculi doctrinam ab omni erroris contumelia defenderem et fidem Ecclesiae catholicae placitis concordem, de Gallico sermone Latine scriptam tuendam reciperem.

Nihil inveniri potest ea aetate Caroli Calvi scriptum quod meditatione humana et cogitatione magis debeat reputari. Quippe nullum opus ad exstricandas, et explanandas historiae salebras, quae fidei catholicae perpetuitatem spectant de re Eucharistiae sive veritate corporis Christi in sacro mysterio reconditi magis conducibile et necessarium. Verumenimvero librum de Corpore et Sanguine Christi non minus occultum remansisse in obscuris noni et decimi saeculi speleis fateamur necesse est: scilicet, ab eo [Col. 0103C] tempore quo primulum ovo exclusus est ad annum 1532, quo prima vice, obstetricante manu typographi, in lucem eductus est. Nihil enim magis excitare potest in mentibus hominum litteratorum admirabilitatem quam ducentis elapsis annis post mortem auctoris, scilicet, quo tempore coepit erumpere haeresis Berengarii, nullus scriptor ecclesiasticus catholicae [Col. 0104A] sive diversae partis de eo mentionem fecerit in vindictam aut profligationem veritatis praesentiae verae carnis Christi, aut conversionis panis et vini in corpus et sanguinem, quam theologi hujus temporis majores transsubstantiationem appellavere. Unicus et solitarius auctor anonymus incurrit, cujus sermones sine sensu et sententia omnes eruditi homines esse fatentur: cujus aetas impervia et nemini homini litterato adnotata est, qui hunc scriptorem inter adversarios sancti Paschasii Radberti recensuerit abbatis Corbeiensis, qui de ejusdem rei genere materiam expolivit eodem fere tempore, aut suppari, quo monachus constitit ejusdem abbatiae Corbeiensis: quem scriptores diversae partis intelligunt et non infimi inter litteratos meriti sibi persuadent fuisse abbatem [Col. 0104B] Orbacensem in dioecesi Suessionensi ex loco libri III Historiae Rhemensis Flodoardi capit. 28. David Blondellus in adversariis enodationibus de Re Eucharistica, capite 13, pag. 427; Jacobus Usserius Historiae Gotteschalci, capite 11, pag. 268. Revera praeclare et fortunate egisse mihi videntur cum isto anonymo scriptores posteri, tenuissimi utcunque meriti homine litterato, cum praesertim ejus nomen solis annalibus emporeuticis inscribendum omissione sincera oblitteraverint; nec infelicius de scriptore ejus generis meritus esse videretur Pater Cellotius, Jesuita, si, postposita tanta curatione, ejus opus in tenebris reliquisset, nec tot notationum et commentariorum accessionibus onerasset et intemperanti usu typographicae artis publici juris non fecisset anno [Col. 0104C] Christi 1555, sed rectioni ac prudentiae doctissimi Jacobi Sirmondi, societatis Jesu perennis ornamenti obtemperasset, qui ejusmodi generis opus luce publica cum plerisque suae aetatis litteratis hominibus indignum indicaverat, cum Usserio diversae partis scriptore, qui ex bibliotheca Cottoniana se pervidisse refert capite 11 libri de Ecclesiarum Christianarum [Col. 0105A] successione et statu, pag. 46, § 16. Verumenimvero hujusce libri anonymi nec felicius nec expeditius perspici et intelligi possunt quam ex autographo publici juris facto a Jesuitico socio Cellotio cum notarum et adversariorum densis accessionibus.

Insuper Sigebertus, monachus Gemblacensis, et continenti tempore sancti Vincentii Metensis, qui ineunte duodecimo saeculo vixit, et Joannes Trithemius, initio saeculi decimi quinti abbas Spanhemiensis, in suis de Scriptoribus Ecclesiasticis Ratramnum inter scriptores vere fidei ac catholicae defensores referunt, et ejus librum de Corpore et Sanguine Domini, conscriptum jussu Caroli Calvi imperatoris, nulli suspicioni haeresis [Col. 0105B] obnoxium aut adversus S. Paschasium scriptum vel sententiae Ecclesiae catholicae ulla ex parte repugnantem recensent. Continenti tempore, solus hujus lucubrationis mentionem fecit non ita pridem perillustris Joannes Fischerus, Roffensis in Anglia episcopus, ad dignitatem cardinalis provectus in carcere, et ab Henrico octavo, Magnae Britanniae rege, iniquo homine et mulieroso, pro fide catholica et defensione fortissima sedis apostolicae capite plexus aetatis octuagesimo, idem opusculum Ratramni prodidit in testificationem fidei catholicae de praesentia corporis et sanguinis Christi in Eucharistia et transsubstantiatione, in praefatione libri quarti Eucharistiae adversus Oecolampadium anno 1526, sex annis circiter antequam typis ederetur Coloniae anno 1532, [Col. 0105C] cui adjunxit Paschasium nullo discrimine doctrinae adducto. At vero cum primum in lucem publicam eductus est sudore preli typographici, sortem incredibiliter variam et mutabilem expertus est: quae forte nulli auctori catholico usquam contigerat. Quamvis nihil praeseferret repugnans aut adversum veritati catholicae, quod ex hac lucubratione tibi, lector, facile intellectum iri non dubitamus, cum studio et cura et typis Protestantium Germanicorum publici juris factus fuerit, tanquam opus quod suis superstitionibus et coitionibus propitium sibi finxerunt, omnes fere viri litterati, nescio quo veterno consopiti catholici, datis verbis Protestantium non abnuerunt et pravis consiliis non obstiterunt, opusque Ratramni omni examine postposito et [Col. 0105D] relicta, tanquam opus haeretica pravitate inquinatum et dolo maligno Protestantium nimiopere fabricatum: perperam imposito nomine scriptoris catholici ut facilius intoxicatione celata venenum propinarent.

Verumenimvero, censores a concilio Tridentino deputati anno 1559 ad examen librorum quos jure merito esse prohibendos Patres existimabant, hunc librum in catalogo collocarunt et inter opera prava relegarunt, adeoque hodie in hoc indice incurrit numero 5, sub nomine Bertrami his conceptis verbis: Bertrami liber qui inscribitur de Corpore et Sanguine Domini. Ejusmodi censorum judicium fuit continenter a Pio IV pontifice maximo promulgatum.

[Col. 0106A] Sixtus Senensis, ex ordine Dominicanorum, anno 1566, tertio circiter post celebrationem perfectam concilii Tridentini, non magis civili nec propitia manu excipit in sua praefatione Bibliothecae Sanctae quam Pio Vinscripsit. In qua postquam mortificante calamo et mordacitate charitatis diluto exaggerat audacem insolentiam protestantium, qui fabricatis libris adespotis et pseudonymis suae superstitioni propitiis Ecclesiae catholicae doctrinam impetebant, nomine et panoplia veterum Patrum indusiati, in quorum numero aggregant librum praedictum Ratramni. »Sic, inquit Sixtus Senensis, proximis annis perniciosum Oecolampadii volumen adversus sacramentum corporis Christi invulgarunt sub titulo Bertrami presbyteri de Corpore et Sanguine Domini [Col. 0106B] ad Carolum Magnum.«

Brevi temporis decursu post Sixtum Senensem ilustrissimus Claudius Espenceus, quem sua aetate nullus doctor scientia aut eruditione Christiana superavit, his affectibus contaminatus non fuit quos zeli et sermonis Christiani nomine plerique indigitant, aquis rapidi fluminis abreptus se permisit quibus immersus videbatur Ratramnus inter haereticos. Cum enim sudaret labore exantlato suorum de Adoratione Eucharistiae librorum, quos post obitum publici juris fecit illustris doctor Gilbertus Genebrardus, libro 11, capite 19, multos errores contra fidem in hoc recognoscit Ratramni opusculo, postquam admonitione praevia adnotavit auctorem plus implicare materiam et salebris intricare quam [Col. 0106C] enodare et explicare: concludit esse opus supposititium, cujus Ratramnus genuinus auctor aut geminus esse non potuit.

Sanctesius, episcopus Ebroicensis, qui fortibus et fulgentibus armis eodem saeculo adversus haereticos veritatem defendit, eamdem inivit sententiam, et Ratramnum auctorem hujusce libri esse non potuisse tuendum recipit secunda repetitione de Eucharistia, capite 14.

Eidem sententiae deputatorum censorum concilii Tridentini annuit libentissime summus pontifex Clemens VIII, librumque ut haereticum prorsus repudiavit, ejusque decretorio judicio obtemperarunt cardinales Bellarminus, Quiroga, Sandoval et Alanus.

Sed doctores Lovanienses, dicti vulgo Theologi [Col. 0106D] Duacenses, anno 1571, quo vita Espencei calculo laborantis stranguriae doloribus in coelos recessit, cum indici librorum prohibitorum in Belgio incumberent perficiendo, posse hunc librum, admissis quibusdam emendationibus, lege prohibitionis eximi, nec debere inter supposititios recenseri, contra quam fas est etiam eis injuriose imponeretur. Si quis sibi persuaderet praedictos Belgas percontari voluisse et quaedam loca emendare ut deletis quibusdam quaedam nova loco expunctorum verborum ad libitum aggregarentur: quippe facile sit intelligere eos nihil aliud in animo habuisse quam emendare et corrigere opus esse ea quae viris aequis et litteratis et prudentibus necessaria et conducibilia ad faciliorem [Col. 0107A] textus auctoris intelligentiam et sensum percipiendum viderentur: verbi gratia, legendum esse numero 47, invisibiliter et non visibiliter: hanc enim emendationem adeo opportunam judicarunt Protestantes ut eam libenter admiserint in editionibus Basileensi consectaneis anni 1557: hi etiam doctores nunquam sibi persuaserunt dandos et applicandos esse sensus sententiae hujus auctoris adversos et repugnantes iis quos habuit, cum ei commodos seu accommodatos esse dandos censuerunt; uti plane et perfecte demonstravit doctissimus Jesuita Jacobus Gretzerus, in secundo libro de Jure et Modo prohibendi libros malos, capite 10 contra Junium, pag. 327, impress. Ingolstadii anno 1603. Haec nihil aliud significant nisi ei ascribendum et tuendum esse sensum [Col. 0107B] Ecclesiae catholicae, a quo revera alienior non videtur, uti intelligere facile erit ex autographo textu Latino libri Ratramni, adversariis nostris et vindiciis quibus adversus Patrem Harduinum, socium Jesuiticum, librum Ratramno seu Bertramo presbytero monacho abbatiae assertum ab omni novitatis aut haeresis Lutheranae aut Calvinianae inventione aut suspicione tuemur et defendimus. Doctus et doctor Sorbonicus Generardus, archiepiscopus Aquensis, qui antequam hujusce negotii viscera penetrasset, in suo Chronico Ratramnum inter haereticos noni saeculi collocaverat, locum ei honorificum non denegavit inter defensores transsubstantiationis anno 1215. Eum sulcum, in erudito pulvere antiquitatis sibi diductum a doctoribus Lovaniensibus, [Col. 0107C] ingeminarunt Gregorius de Valentia, Jacobus Gretzerus, Antonius Possevinus, Jesuitae, Nicolaus Romeus, praefectus generalis Dominicanorum. Et revera Petrus Alixius inter ministros superstitionis Calvinianae quandiu in Galliis substitit, omni exceptione major, perperam dixit in responsione ad Patrem Paris, canonicum regularem Sanctae Genovefae Parisiensis, pag. 7, hanc agendi rationem doctorum Lovaniensium prorsus esse supervacaneam ab eo tempore quo inventi sunt in locis haud suspectis hujus auctoris codices manuscripti plane concordes impressis et gemini, cum ex adverso ex inventis ejusmodi codicibus manuscriptis intellectum est hunc auctorem non esse adversarium aut repugnantem Paschasio, nec abnuentem doctrinae catholicae Ecclesiae. [Col. 0107D] Equidem scio cardinalem Perronium, qui hos codices manuscriptos plane concordes cum impressis reputaverat, uti intellexerat ex codice valde authentico et autographo bibliothecae nobilissimi viri Jacobi Giloti sacrosancti sacelli Parisiensis Palatii canonici, et augustissimi senatus Parisiensis senatoris, amici sui, qui obiit anno 1618, quem etiam Isaac Casaubonus viderat et perviderat, ut refert Usserius capite 2 de Successione Ecclesiarum, § 18, non dubitasse hujus libri auctorem esse Ratramnum nostrum, quem tamen inter haereticos relinquere non abnuit, et dubiae fidei scriptorem, qui dedita opera cogitationes suas obscuris et salebrosis verbis occulit et sensus haereticos conceptis verbis catholico [Col. 0108A] more et stylo orthodoxo exprimit et explicat. Sed ejusmodi generis agendi ratione non esset usus cardinalis Perronius si magis certa voluntate et meditatione mentem ruspans ad hoc negotium applicasset. Facile enim tanto et tam excelso doctori fuisset animadvertere hujusce auctoris animum neutiquam inclinare ad recognoscendam solitariam in Eucharistia figuram corporis et sanguinis Christi, nullam vero ejus veritatem aut veram praesentiam, quod subjicit pag. 672 operis de Eucharistia, ipsum vero Ratramnum prorsus huic opinioni repugnare; quod intelligere fore facillimum non dubito ex textu autographo et adnotationibus et aliis vindiciis contra Patrem Harduinum adiunctis et in hoc volumine recenter editis.

[Col. 0108B] At vero cum magnus vir passim audiret cardinalis, et ingens ingentem personaret orbis Perronium, ejus sententiae nullus doctorum mortalium abnuere ausus est, praesertim in Gallia nostra, ubi versiones Gallicae à Protestantibus factae ab anno 1558 ad annum 1600 genere et modo Protestantium fictionibus valde propitio, non leviter contulerunt et profecerunt ad persuadendum omnibus fere hominibus incautis et studiorum levitate inconsideratis hunc scriptorem fuisse doctrinae Ecclesiae catholicae adversum et detorquendos alios ne doctorum Lovaniensium tam justae quam eruditae annuerent. Hic ferme fuit casus seu sors singularis libri Ratramni de corpore et sanguine Domini ad annum 1655, quo doctissimus professorum Sorbonicorum [Col. 0108C] Jacobus Samboevius in se recepit defensionem libri praedicti in tractatu de Eucharistia, cujus enodationes resolvebat ad mentem theologorum Lovaniensium in scholis Sorbonicis anno praedicto, plerisque urbis Parisiensis auditoribus approbantibus et infinitis aliis propalam plaudentibus. Illustrissimus Petrus de Marca, his diebus archiepiscopus Tolosanus, designatus a rege Christianissimo archiepiscopus Parisiensis et a summo pontifice bullis confirmatus, nulla possessione adepta mortuus est: continenti tempore tentavit nova ratione et via ut celebrem hunc scriptorem noni saeculi ab insidiis et salebris quibus intricabatur liberaret, cujus opuscula duo praestantissima de Praedestinatione ante sex annos publici juris fecerat clarissimus curiae monetariae [Col. 0108D] praeses Mauguinus; hoc vero eodem anno quatuor emiserat insignis pietate et scientia theologus domnus Lucas Dacherius ad refutationem Graecorum tom. II Spicilegii.

Nova ratio tuendae veritatis de hoc Ratramni libello intelligitur ex epistola Latina quam reverendus antistes de Marca scripsit ad domnum Lucam Dacherium Kalendis Januarii anni 1657, relata tomo II Spicilegii, eodem anno publici juris facti. Haec expediendi negotii de libro Ratramni integra ratio in eo capite consistere videtur, ex quo intelligimus de Marca, abdicata prima sententia (si revera sit auctor tractatus Gallici de Eucharistia quem suo nomine cognatus ejus abbas Fuget publicavit), [Col. 0109A] hunc tractatum de Corpore et Sanguine Domini, non esse genuinum fetum dicti Ratramni, sed Joannis Scoti vel Erigenae aequalis, cui nomen Pseudo-Ratramni imposuerat, et continenti tempore in concilio Vercellensi sub Leone IX damnatus fuerat, combustus seu assumptus igne in concilio Romano sub summo Nicolao II, anno 1059, in quo sectatores Berengarii Joanni Scoto ascripserunt. Hanc Domini de Marca conjecturam nervose defendit quoad ejus fieri potuit R. Pater Paris, doctus canonicus regularis sancti Augustini, sacrae theologiae professor in abbatia sanctae Genovefae Parisiensis in dissertatione typis impressa, in fine tomi I, cura et studio auctorum libri de Perpetuitate Fidei adversus Claudium, superstitionis Calvinianae in templo Charentonio ministrum, [Col. 0109B] et in iterata responsione doctissimi canonici regularis praedicti ad alius Charentoni ministri responsionem, nomine Alixii, qui dissertationem Patris Paris refutaverat. Porro praedictus Pater Paris hanc solummodo moderationem et temperationem adjunxit ut incredibile sibi videatur Joannem Scotum hunc libellum de Corpore et Sanguine Domini ascripsisse et adjudicasse Ratramno, seu ejus nomine inscripsisse, quippe quod magis convenire videatur Berengario aut sectatoribus ejus ducentis fere annis a Ratramni aetate lapsis. Insuper non cupide nimis aut decretorie hunc librum condemnat R. Pater Paris, aut inter haereticos et juste damnatos relegat secutus dom. de Marca; sed illum multis verborum obscuriorum salebris implicatum et intricatum [Col. 0109C] designat, cujus sensum et sententiam assequi difficile est, sulcos sibi diductos ab auctoribus Perpetuitatis fidei incedens, qui non nimiopere conducibile existimaverant aut necessarium rebus libri et personae Ratramni aut fidei catholicae tuendum aut accusandum recipere noni saeculi ignotum monachum. Haec opinio illustrissimi P. de Marca, quae prima fronte auro micante fulget et animos ad studia et litteras utcunque natos aut factos pungit, vix invenire potuisset sectatores qualescunque; et revera ni opitulatus esset Pater Paris suo genere moderationis et temperationis supra notatae, famosissimus archiepiscopus Tolosanus et Parisiensis relicta associatione Canonici regularis in sua opinione permansisset sicut passer solitarius in tecto.

[Col. 0109D] Non moveor efflictim animo repetendi aut revellendi ea quae de materia subjecta antea dicta sunt; eant potius ad vendentes libros de hac causa conscriptos lectores curiosi quorum animos ejusmodi prolectant.

Ego vero ad probandum ejusmodi librum neutiquam posse Joanni Scoto ascribi non aliunde arbitror argumentum assumendum esse quam ex differentia, varietate et repugnantia styli et sermonis Scoti et Ratramni doctrinae et sententiarum antiquorum Patrum et doctorum Ecclesiae qui ab ipsis utrisque citantur et laudantur. Haec enim eos adeo adversos et diversos esse comprobant, ut confundi ac misceri nequeant, nisi ab iis hominibus bardis [Col. 0110A] aut qui nusquam eorum scripta partitim aut generatim applicata voluntate legerunt. Paucis abhinc annis Oxonii anno 1681 typis publicis impressus est famosus tractatus Joannis Scoti , cujus oeconomia, ordo et genus scribendi adeo diversa sunt et repugnantia ab opusculo Ratramni de Corpore et Sanguine Domini, ut vix inveniri posse quemquam putem qui de potestate mentis non excesserit, cui dubium subolere possit de ascribendo Joanni Scoto opusculo Ratramni, tam cito cepae redolent violas. Sed utcunque haec omnia falsa aut fictitia sint, quid reponi posse videretur doctissimo Patri Joanni Mabillonio, ordinis sancti Benedicti perillustri monacho, ex cujus praefatione ascripta fronti secundi saeculi Actorum Benedictinorum [Col. 0110B] intelligimus, pagina 45, § 83, se contulisse seu comparasse scripturam seu characteres codicis impressi libri Ratramni cum manuscripto quem iterata vice hac editione quam prae manibus habes publici juris facimus, asseritque aetatem esse octingentorum annorum, scilicet ab imperio Caroli Calvi ad nostra tempora, et vadem se praestare non renuit ejusmodi codicem se vidisse et perlegisse compactum cum duobus libris de praedestinatione, quibus nomen Ratramni aequabiliter et inscriptum est? Insuper doctissimus ille monachus in dignoscenda aetate ac figenda veterum codicum manuscriptorum arte acquisita, quam sibi moroso studio comparavit, ad discutiendas veteres chartas et codices antiquos, ut ex libris quos scripsit de Re [Col. 0110C] diplomatica intelligere facile est, asserit hunc librum Ratramni de Corpore et Sanguine Domini abbatiae Lobiensis esse characteribus octingentorum annorum exaratum. Prodere testem non potis est, omni exceptione majorem. Insuper idem, nulli viro inter eruditos falsi suspiciosus, monachus testificatur in suo Itinere Germanico, impresso Parisiis initio tomi IV Analectorum anno 1685, se propriis oculis vidisse et manibus versasse in monasterio Salem Weiler ordinis Cistertiensis, fundato tempore, sancti Bernardi, anno 1137, codicem manuscriptum plusquam septingentorum annorum, in quo compacta eadem opera sub nomine Ratramni inscripta aequabiliter incurrunt. Quae cum ita sint, quis dubitandi locus relinqui potest, quin ejusmodi opusculum sine [Col. 0110D] dubio Ratramni, Joanni Scoto nulla ratione possit adjudicari?

Utcunque res sint, nihil jam probandum superest nobis nisi Ratramnum in hoc opere orthodoxe et catholice sensum suum et doctrinam sanam ac vere catholicam exposuisse. Hoc jam perfecit abundanter Pater Mabillonius in citata supra praefatione Actorum Benedictinorum pag. 45, § 88; et speramus ab omnibus doctis et sapientibus facile intellectum iri ex hac nona editione textus Latini et autographi a Patre Mabillonio mecum communicati, et notis quas jam prae manibus habes, lector erudite, recenter de Gallicis in commodum litteratorum hominum ex nationibus exteris Anglia, Germania et Hispaniis in [Col. 0111A] urbe Parisiensi hospitum, Latine scriptis, et insuper additis quibusdam non contemnendis accessionibus, nulli forte, dempto Patre Harduino, Jesuita et docto scriptore, displicituris.

Sed antequam ad hujusce lucubrationis lectionem meditatam animum appuleris, non solum opus, verum etiam necessarium esse mihi videtur respondere duobus argumentis ab homine partium Protestantium prolatis, qui tractatum Ratramni de Corpore et Sanguine Christi de Latinis non nimiopere et eleganter scriptis, Gallice deterius scripsit. Quae quidem in praefatione seu praeloquio prodidit, ut probaret hoc opusculum revera jussu imperatoris Caroli Calvi fuisse compositum ad confutationem dogmatis Ecclesiae Romanae de vera corporis Christi [Col. 0111B] praesentia in Eucharistia et transsubstantiatione, quam hodie Ecclesia catholica defendit et semper tuendam recepisse defendimus.

Eo devolvitur primum argumentum, quod scilicet cum hic diversae partis scriptor ex assumptis ex libro III Albertini, Charentonii ministri, de Eucharistia adversus cardinalem Perronium argumentis probare enixus sit Ratramnum praedictum non potuisse suum librum exarasse adversus quamdam sectam Stercoranistarum, quae neutiquam in rerum natura exstitit, et quae prorsus antiquis historicis ignota fuit qui de schismatibus et variis quae contigerunt progressu temporum haeresibus scripserunt, opusculum Ratramni necessario scriptum fuisse adversus defensores verae praesentiae corporis Christi, et transsubstantiationis; adeoque hoc solum dogma [Col. 0111C] Ecclesiae Romanae in hoc tractatu confutatum fuisse.

Secundum argumentum ex variis dicendi generibus et expressis imaginibus et Latinis locutionibus hujusce tractatus assumitur, quas lingua Gallica scribi et exponi non posse sibi persuasit, ni dogmati Ecclesiae Romanae et catholicae adverso et repugnanti adeoque sensui Protestantium propitio. Ea sunt objecta quae jam retaliare nobis incumbit.

Primo fatemur libenter aetate Ratramni nullam exstitisse Stercoranistarum sectam; scilicet, impudentium hominum societatem, qui sibi persuaserint, contra sensum Ecclesiae catholicae, credibile esse corpus et carnem Christi quam in Eucharistiae sacramento [Col. 0111D] recipimus, obnoxiam fuisse digestioni, alimentorum triturationi et egestioni excrementorum, quibus homines largis dapibus saturi, alvum suam exonerare solent. Hoc opinamenti genus adeo fatuum et rectae rationi repugnans videtur, ut prorsus improbabile visum fuisse necesse esse videatur omnibus viris qui de potestate mentis non excesserint. Insuper adeo feliciter, nervose et faciliter Pater Mabillonius ab hoc figmento vindicavit Heribaldum episcopum Altissiodorensem, Amalarium, archidiaconum Trevirensem, Rabanum, archiepiscopum Moguntinensem, Florum, diaconum Ecclesiae Lugdunensis, ut nullus dubitandi locus relinquatur quin praestantium et excellentissimorum virorum ejusmodi [Col. 0112A] nomen et fama ab ejusmodi suspicione prava eximantur. Verumenimvero etiamsi ejusmodi haeresis exstitisset, et non fuisset temere et malitiose imposita aestu disputationis viris catholicis, et de religione recte sentientibus ascripta, quos cogere totis viribus conabantur ut sibi persuaderent tam probrosum et turpe deliramentum consectaneum esse ex ea suasione seu fide in qua erant corpus Christi Domini in Eucharistia, aliquo rationis genere et modo sub tactum et visum cadere, et aliis corporis circumscriptionibus obnoxium esse: arduum et difficile non solum esset, verum etiam prorsus , probare praedictum Ratramni opusculum applicato animo et consilio factum fuisse ad hanc Stercoranistiam confutandam; de qua ne quidem in praedicto [Col. 0112B] libello. Quippe palam improbabile hominum sensu et ratione praedictum scripsisse adversus haeresim, ejus expositione sincere et vere relicta et praetermissa, quippe adeo futili et ridicula, ut simplici expositione friabilis esse videretur omnibus et diluenda. Apposite igitur et congruenter fateri necesse est librum Ratramni exaratum et scriptum fuisse adversus theologos orthodoxos: sed hinc non consequitur factum fuisse dedita opera praedictum librum ad confutandam sententiam catholicam de praesentia vera corporis et sanguinis Christi et transsubstantiatione. Revera genuinum et idem augumentum quod probat contra opinamentum Stercoranistarum factum non esse, et de quo nihil in hoc libro incurrit conceptis verbis expositum, demonstrat aequabiliter adversus dogma praesentiae realis, quam realitatem [Col. 0112C] vocant theologi scholastici, etiam factum non fuisse, et de qua etiam nullam mentionem facit: et vero qua ratione usus esset auctor verbis et sermone realitatem et transsubstantiationem significantibus in opere cujus consilium et auctoris animi affectus erat impugnandi et refellendae ejusmodi sententiae. Quod facile perspectum iri non dubitamus ex variis adnotationibus quarum accessione hanc editionem nostram cumulavimus. Haec igitur omnia assumenda sunt ad concludendum consilium et mentem Ratramni fuisse tertiam sententiam impugnare quae magnam habet a duabus aliis differentiam. Enimvero haec intelligere et propalam habere perspecta et plane enodata facile est ex ipso opusculo [Col. 0112D] Ratramni, in quo totum disputationis negotium devolvitur ad duo capita sive membra ex quibus liber coalescit. Primum spectat eos qui sibi persuadebant rem omnem nulla parte dempta in Eucharistia planam et apertam contingere, in oculos et sine figura aut velo incurrere. Quod nulla sub figura, nulla sub obvelatione fiat, sed ipsius veritatis nuda manifestatione peragatur. Ecca sunt concepta verba Ratramni; ex quibus intelligere facile est non scripsisse contra S. Paschasium Ratbertum, non adversus Ecclesiam catholicam, quae semper in ea suasione fuit aliquam sive aliquantam esse in mysterio Eucharistiae figuram rei verae, corporis Christi et sanguinis praesentis non insociabilem.

[Col. 0113A] Secundum quod impugnat, et primi consectaneum necessarium, quippe cum si nihil esset in Eucharistia figuratum, seu velatum, consequeretur ex hac sumptione necessarium rem totam esse sensuum cognitioni subjectam, adeoque corollarium, scilicet, carnem et sanguinem Christi quae ore fidelium sumebantur, sive totum quod sensibus percipitur, esse corpus Christi: idem particulatim de beata Virgine natum, crucifixum pro nobis ac sepultum. Ecca summa rei secunda, quam Galli secundum punctum vocant, quam Ratramnus impetebat et nulla ratione doctrinam Ecclesiae Romanae spectat, in qua revera creditur corpus Christi velatum, et quod sub speciebus sensui obnoxiis reconditum est ipsum corpus de beata Virgine natum et cruci affixum; sed in qua [Col. 0113B] nunquam creditum est et persuasum, hanc partem sensibus subjectam exteriorem, hoc velum et species, aliter haud secus essent corpus Christi quam in figura aut repraesentatione, ad mentem Lanfranci, abbatis Beccensis et temporis progressu archiepiscopi Cantuariensis, quam defenderant et alii plures adversus sectatores Berengarii: scilicet, Fulbertus, Carnotensis episcopus, et alii, qui palam cognoscuntur ex notis nostris, ad numerum octoginta sex.

Ex his liquido constat et dilucide hunc tractatum Ratramni nunquam potuisse effieri adversus Paschasium. Quippe cum, in eo quod spectat primum membrum disputationis, Paschasius tam dilucide patefaciat quam Ratramnus aliquam esse in Eucharistia figuram et vela seu paropsides, nec de omnibus [Col. 0113C] quae in ea sunt sensus discernere; et quod spectat secundum membrum, prorsus sit Ratramnum et Paschasium partes adversas et contrarias defendisse: cum praesertim id quod exterius apparet in Eucharistia et sensibus perceptum, corpus ipsum Christi esse Paschasius nusquam dixerit natum ex Virgine et cruci affixum, sed solummodo quod velatum et reconditum est et occultum sub specie exteriori sensibus subjecta, quod Ratramnus nunquam negare, imo vero firmiter revellere et confirmare videtur et intelligitur ex textu autographo sui tractatus de Corpore et Sanguine Domini, et adnotationibus nostris quas de Gallico Latinas daturi sumus in hoc volumine compactas: quid igitur necesse est tot vepribus et mentis humanae seipsam ludificantis [Col. 0113D] salebris stillare cerebrum ad perspiciendum et intuendum consilium et mentem Ratramni in libro de Corpore et Sanguini Domini? Ad quid conducibile esse potest figmentum et inventum sectae Stercoranistarum ad diluendum, adeo fatuum et incogitabile, ut vix credibile sit ejusmodi sectam in orbe terrarum exstitisse, de qua ne verbum quidem prodidit. Et quid ex adverso opus est Ratramnum sibi persuadere impugnare voluisse rem praesentiae corporis Christi in Eucharistia et ipsam transsubstantiationem, quam aliquantula cogitatione aut meditatione non reputat, et tam a duobus capitibus disputationis quam tractat aliena est, quam opinio Stercoranistarum turpis et probrosa. Facile est prae manibus habere librum [Col. 0114A] Ratramni: legatur. Ex eo facile erit intelligere quod prima parte probat sine amphibolia et singularem esse figuram et aliquantam in sacramento corporis et sanguinis Domini, et sensus non omnia percipere et assequi quae in eo sunt: secunda vero abundantius probat hoc corpus Christi sacramentale et mysticum, sive exterius figuratum et sensibus subjectum et permissum, idem non esse quod natum de Virgine et crucifixum fuit. Hoc secundum disputationis membrum erat consectaneum naturale ex primo, adeoque necesse est refutationem secundam cum prima esse naturaliter connexam et sociatam. Revera annuere necesse est paulo dilucidius Paschasium mentem suam explanasse ipso Ratramno. Sed haec absolutio Paschasii non aliunde [Col. 0114B] erumpit quam eo quod sermo ejus amplior est et magis fusus. Utcunque res sint, idem prorsus est utriusque sensus, adeo ut utrumvis videat lector applicatus, semper utrumque idem censuisse intelligat. Enimvero licet clarissime dicat Paschasius corpus Christi verum, de Virgine natum esse in Eucharistia, nunquam quod figura est velum, in eadem Eucharistia esse ipsummet corpus Christi; et etiamsi dicat Ratramnus et liquido declaret quod exterius sensus facit in sacramento non esse ipsum corpus Christi natum ex Virgine (num. 57), nullibi tamen negat esse velum aut paropsidem aut tegetem corporis Domini: cum econtra dicat aperte et affatim asserat (num. 16) quod exterius apparet esse sacramentum verae carnis Dominicae; et esse duas existentias [Col. 0114C] diversas rerum duarum differentium (num. 30); panem et vinum esse conversum in substantiam corporis et sanguinis (num. 15). Et non posse sine crimine reputari ibi non recipi corpus Christi (num. 99). Sacramentum habere nomen corporis Christi et esse (num. 13), non majori potestate opus esse rem ex nihilo faciendam quam ad mutandam naturam (num. 53). Utcunque res sint, nunquam sibi persuadendum esse, quibuscunque sermonibus aut verbis usus sit, corpus Christi in Eucharistia non recipi (num. 101).

Ea de causa Protestantes vindicare studuerunt ascribendum esse verbis et sermoni Ratramni alium sensum et diversum ab eo quem significare voluit. Hoc vero jam nobis discutiendum superest in responsione [Col. 0114D] ad secundam objectionem diluendam auctoris traductionis Gallicae Ratramni anno 1672.

Animo intendit toto et integro tractatu Ratramnum voce veritatis idem significare quod voce realitatis: quae media aetate Latinitatis usum subire coepit, adhuc vagiente scholastica disciplina in parietinis castigatae Latinitatis, quoniam haec vox maxime repugnat figurae; et ex his concludit quod cum toto hoc libro doceat Ratramnus corpus Christi nobis non dari in veritate, sed in mysterio, ut conceptis verbis quaestionem propositam explicet, necesse esse eum voluisse probare in Eucharistia vere et realiter non recipi corpus Christi, sed solummodo in mysterio et figura quod quidem sensum Calvinisticum [Col. 0115A] liquido ac dilucide exponit et significat. Si hoc consilium seu mentem aliqua probatione firma et nervosa fulcire intendisset, jam Ratramni causam jejunam relinquere necesse esset, et imitatione consequi tot scriptores ecclesiasticos, de quibus supra mentionem fecimus. Nec dubitandi locus relictus esset quin iste monachus fuerit primus haeresis Calvinianae auctor et protoplastes. His ita positis, unus ex multis deerit testis veritatis et singularis, cui caeteri seu omnes libenter abnuere non veriti sunt, aequales aut suppares. Caeterum eo devolvitur tota probatio Protestantis, pag. XXXII suae praefationis impressae Rothomagi per Joannem Lucas anno 1672.

»Vox veritatis, inquit Gallice, potest objici mendacio vel figurae. Usum subit apud Ratramnum primo [Col. 0115B] sensu, quoniam figurata dicendi genera quibus usus est Jesus Christus in Evangelio non sunt mendacia nec falsa. Sed in secundo, quo vox veritatis voci realitatis similis est et est gemina; verbi gratia, cum dicit Dominus: Ego sum panis vivus, vel vitae, qui de coelo descendi panis coeli (Joan. VI, 41, 51); Ego sum panis vivus, vel panis vitae, qui de coelo descendi, sunt locutiones figuratae, quae tamen verae sunt, veritate mendacio et falso opposita et repugnante. Impium enim esset dicere Christum verum non dixisse: et ex his locutionibus facile est intelligere Christum significare voluisse se praestare animabus nostris quod corporibus nostris panis admovet alimentum, scilicet vitam et nutrimentum spiritale, uti alibi explicuit. Verumtamen, ejusmodi figura et locutionis [Col. 0115C] genus non significant REALITATES: quippe cum Dominus non sit revera, seu realiter, aut reipsa panis, sed solum vi respectus mystici quem habet ad panem. Nec quisquam audaciter objiciat nobis eamdem rem posse esse veritatem et figuram, ut inquit Paschasius. Nam etiamsi hoc non sit impossibile aliquo sensu aut aliquo casu, prorsus impossibile est in quaestione Ratramno proposita, ex qua palam internoscimus voces figurae et veritatis inter se pugnare adeoque insociabiles esse: jam ergo super hac quaestione opus est memoriter et secure tenere, has voces VERITATIS et VERE nihil proprie significare praeter REALE et REALITER.«

In controversia nulla est Ratramnum uti verbo veritatis disparate, sive per oppositionem ad vocem [Col. 0115D] figurae, sed ex hoc neutiquam consequitur eo sensu sumere realitatem quo sensu eam vindicamus praesenti corpori Christi in Eucharistia. Enimvero defendo illum assumere hanc vocem et in scripto ejus solum subire ad significandam patefactionem perfectam et completam carnis Christi et sanguinis, et hanc patefactionem esse ex mente ejus insociabilem cum praesentia reali, scilicet substantia propria et natura ipsa humana Christi. Ex his manifeste et dilucide patet, in examine hujusce quaestionis, utrum corpus et sanguis Christi existat in Eucharistia. In mysterio aut in veritate, nihil aliud discutere voluisse praeter hanc quaestionem, utrum in Eucharistia aliquanta figura existeret, vel patefactio manifesta [Col. 0116A] rerum ut in se consisteret: id est, utrum reipsa quod oculis subjicitur esset corpus Christi quod visum et gustum subiret; vel simpliciter species et apparitiones panis et vini. Inficias ire nemo homo potest quin recognoverit realitatem corporis Christi eo modo quo illam intelligimus sociabilem cum figura, cum dicat passim (num. 99) hunc panem et hunc calicem, scilicet Eucharistiam, esse nominatam corpus Christi et esse, vinumque potuisse converti in proprium ejus sanguinem (num. 28); has species corpus Christi, non rerum duarum differentium existentias (num. 16); in hoc mysterio rem unam in aliam esse conversam (num. 13); et summa precautione utatur erga lectores circa verba quaedam quibus utitur ne corpus Christi sibi porrigi non credant. Nam si per [Col. 0116B] vocem veritatis realitatem intellexisset, nihil magis a sensu communi aut rata ratione alienius videri posset, quam quem subeunt usum quaedam elocutionis formae in ore ejus, quae omni remoto discrimine significant fidem ejus, scilicet Ratramni, aut credulitatem fuisse rem corporis Christi cum figura esse sociabilem. Verum id dici nullatenus potest circa vel erga patefactionem corporis Christi. Quippe cum non possimus praetermittere aut oblivisci usum esse Ratramnum quadraginta aut quadraginta duabus vicibus his vocibus veri, veritatis et vere opposite ad figuram, ex his quadraginta triginta tribus voluisse significare patefactionem sensibus subjectam corporis Domini.

Revera non puto alibi Ratramnum usum esse his [Col. 0116C] verbis ad significandam veri corporis Christi praesentiam, quam realitatem nuncupant theologi, aliis in locis quam num. 3, 49, 67, 83 et 84, ex quibus incogitabile est posse Protestantes quidquam sibi propitium aut secundum colligere. Quippe cum ea ratione agendi usus sit, ut distinctius observaret Ecclesiae catholicae fideles non credere, nec sibi persuadere corpus Christi esse quod exterius extra mysterium patefit, sed econtra nos credere ibi esse creditum et cognitum spiritu sub imagine oculis et sensibus nostris subjecta revera reconditum.

Haec habere perspecta facile est ex num. 77, in quo conceptis verbis haec leguntur. »Exterius igitur quod apparet non est ipsa res, sed imago rei; mente vero quod sentitur et intelligitur, veritas rei.« Et [Col. 0116D] num. 84: »Et modus iste in figura est et imagine, ut veritas res ipsa sentiatur.« Utcunque se res habeant, cum versatur manibus litteratorum hominum et eruditorum virorum liber auctoris et de eo quaestio facti movetur, consulendus est apprime ut quis sit ejus sensus percipiatur, non secus ac si adhuc in vivis esset auctor. At vero subjiciamus jam revixisse Ratramnum, et percontemur ab eo quid intellexerit per hanc vocem veritatis, et quid significare animo intenderit e regione hujus vocis figurae; et responderet nobis dilucide esse demonstrationem seu patefactionem rei nullis umbris velatae nec figuris reconditae; revera ejus responsioni tam clarae, et nullis ambagibus intricatae, fidem adhibere non renueremus, [Col. 0117A] nec dubitaremus quin ex verbo veritatis intellexerit patefactionem et declarationem a re ipsa, admisso discrimine et differentia: si insuper assereret rem ipsam esse reconditam velatam sub figura, quod revera ita se habere asserit et affirmat de corpore Christi in Eucharistia. At vero quis dubitandi locus relinquitur quin ita locutus sit et scripserit conceptis verbis Ratramnus, et mentem suam aperuerit num. 8, sui libri de Corpore et Sanguine Christi, in quo postquam figurae rationem exposuit, sic fatur: »Veritas vero est rei manifesta demonstratio multis umbrarum imaginibus obvelata.« Non enim praefatur suam mentem appellere consilium initum esse ad examinandum et discutiendum an corpus Christi praesens sit vel revera existat [Col. 0117B] in Eucharistia: de hoc enim nullum ei dubium subolet, nec secundum Ratramnum (num. 15) contrarium aut repugnans dici aut cogitari potest sine crimine; sed palam ac liquido discutit et ruspans examinat utrum oculis corporis subjiciatur et perspiciatur an patefiat nullatenus velatum et reconditum (num. 5). »An sine cujuscunque velatione mysterii hoc aspectus intueatur corporis exterius, quod mentis visus inspiciat interius, ut totum quod agitur, in manifestationis luce clarescat.« Hic est verus quaestionis status, sive quo loco res est disputationis de Eucharistia apud Ratramnum. Et quamvis non sit dubitandi locus quin saepe saepius res ipsa seu realitas, ut vocatur, sit aliquoties et interdum stans adversis vestigiis et repugnans figurae; [Col. 0117C] cum revera non ita semper eveniat ex consensu diversae partis scriptoris praefationis Gallicae et Calvinisticae quam hic tractamus: dubio procul Ratramnus patefactionem seu, ut ejus verbis utar, manifestationem aut manifestam demonstrationem voce veritatis intellexit; quippe cum ipsemet dicat, hanc opinionem seu credulitatem de viso seu oculis manifeste conspecto corpore Christi in Eucharistia, tuendam receptam fuisse ab orthodoxis plerisque theologis, scilicet annuentibus libenter ac sponte fidei seu suasioni Ecclesiae catholicae et communi de revera existente praesentia corporis Christi et transsubstantiatione, ducentis plus quam annis post editum jussu Caroli Calvi de Corpore et Sanguine Domini [Col. 0117D] librum. Quod a te, lector optime, cumulate perspectum iri non dubito ex accessione notarum, in quibus mentionem adduximus abbatis Abbaudi, et Gualteri, magni prioris abbatiae sancti Victoris Parisiensis. Porro supervacaneum foret ad subterfugiendam et enervandam hujusce responsionis vim, ad instar auctoris praefationis Gallicae scriptae anno 1672, pag. 33 et 34, contendere et totis viribus vindicare hanc vocem et locutionem manifestationis veritatis significare ipsam quam vocant realitatem, adeoque Ratramnum ipsam negando manifestationem corporis Christi in Eucharistia, pernegasse ipsam realitatem seu fidei seu suasioni orthodoxae sincere abnuisse: cum hoc probare sit prorsus tam difficile quam seu impossibile.

[Col. 0118A] Enimvero omnes suos conatus ad duo capita seu argumenta devolvit diversae seu Calvinisticae partis scriptor ut ostendat patefactionem seu manifestationem significare ipsam realitatem, seu veram veri corporis Christi existentis praesentiam; quorum debilitationem et abjectionem internoscere nec difficile nec arduum est, viris applicata voluntate huic negotio et studio incumbentibus.

Primum objicere non pertimescunt necesse fore adversarios quos impetivit Ratramnus, si vocabulo manifestationis non intellexit realitatem, sibi persuasisse corpus Christi oculorum aciem subiisse, sub qualicunque forma aut specie carnis humanae, cum secus et aliter manifestationis nomine non posset nuncupari, et secundum significationem naturalem, [Col. 0118B] iis convenire non poterat hominibus oculatis recte et accurate scientibus suis oculis ac luminibus nihil subjici posse praeter et panis et vini, scilicet albedinem, rotunditatem et extensionem. Verum necesse est adversariis Ratramni ejusmodi rem cogitabilem fuisse seu mentem incurrisse. Defendo enim fortiter et nervose sibi persuasisse oculorum suorum aciem perstringi corpore et sanguine Jesu Christi affectis qualitatibus panis et vini. Hanc enim sententiam tuendam recepit doctissimus cardinalis Perronius, sive corpus Christi eadem superficie circumseptum fuerit panis et vini praeexistentis; ex quibus manifestum consectaneum erumpebat, scilicet corpus Christi eodem modo sensus nostros afficere debere quo panis et vinum antea afficiebant, [Col. 0118C] uti explicant philosophi Cartesiani; vel Deum per se in sensibus nostris sculpere easdem imagines aut conscribitare quas panis et vinum imprimerent, nisi eorum transmutatio facta fuerit, ut explicat doctissimus Pater Magnan ex ordine Minimorum. Hoc vero liquido constat et evidenter ex sermonibus et verbis abbatis Abbaudi, qui post Ratramnum scripsit et hanc sententiam tuendam recepit, quam affatim explicat et extricat ut ex adnotationibus nostris dilucide et liquido patebit. »Cogitaveram, inquit, et illis aliqua respondere qui dicunt ipsum corpus non frangi, sed in albedine ejus et rotunditate aliquid factitari; sed recogitans ineptum esse Evangelio Christi de albedine et rotunditate disputari, amaturis talia auribus dimovens, dialecticis aut certe pueris [Col. 0118D] talia permisi. Praesertim cum quivis facile videat albedinem seu rotunditatem ab ipso corpore quod album aut rotundum est, separari non posse, ita ut ab ipso non fracto per se singulariter frangantur.«

In eamdem sententiam ivisse Gualterum, priorem S. Victoris, et eumdem usum apud utrumque subiisse verbum veritatis ad significandam patefactionem seu manifestam demonstrationem, seu cognitionem sensitivam corporis Christi sub affectibus panis et vini, nullatenus vero praesentiam ejus revera existentem sive, quam vocant aevi posterioris scriptores, realitatem.

Jam secundum caput argumentorum discutere aggrediamur; revera priori amplius et extentius videtur, [Col. 0119A] sed ad perfectam libri Ratramni intelligentiam diluere necesse est. Ex quatuor locis hujus auctoris erumpit, ex quibus traductor Gallicus diversae partis vindicare tentat verbo manifestationis, sive manifestae demonstrationis, Ratramnum significare voluisse realitatem. Sed ex his quatuor locis prorsus contrarium evincere mihi facilius videtur, et e contra apertionem seu patefactionem sensibus subjectam corporis Christi.

Primus locus assumitur a Ratramno ex orationibus seu Collectis Ecclesiae Romanae, Mediolanensis et Senonensis [a 1Kb] . Pignus aeternae vitae capientes, humiliter imploramus ut quod in imagine contingimus sacramenti, manifesta participatione sumamus. Ex his vero luce clarius patet Ecclesiam rogare [Col. 0119B] Deum claram et apertam patefactionem corporis Christi, uti revera in aeterna gloria consistit, quod in tempore sub paropside seu velamento sacramenti possidet: quod manifeste demonstrat aliquam consistere in sacramento figuram et in eo quae recondita sunt, non patefieri manifesta luce clarescat, uti adversarii Ratramni animo intendebant, qui nullam admittebant seu recognoscebant in mysterio figuram, sed imo omnia sensibus oculorum aciem subire et sensibus subjici. Plura conceptis verbis non significant quae proferuntur ex oratione secunda: Ut quae nunc specie gerimus, rerum veritate capiamus [b 1Kb] ; quippe cum vox veritas nihil praeter manifestationem et manifestam demonstrationem significet: quae sunt ipsa verba Ratramni et aliorum qui sententiam quam [Col. 0119C] impugnavit tuendam receperunt. Insuper facile est intelligere Ecclesiam Latinam acceptas has preces et orationes in Graecam retulisse, ex loco sancti Dionysii capite 3 de Hierarchia, pag. 286: , , . Pravo et intemperanti ratiocinii genere utetur, quisquis ex his verbis sancti Dionysii argumentum adversus realem praesentiam corporis Christi, quam realitatem nuncupant, assumeret. Enimvero cum econtra adoratio supplex sit ad sacramentum, revera subaudit seu supponit in eo corpus Christi, praesens, ad quem solum, cum effiat, ut fides docet, [Col. 0119D] unione intima naturae humanae cum persona Verbi, actus seu ritus implorationis praesidii divini et adorationis in spiritu et veritate referri potuit.

Secundum sine medio sequitur primum: quippe cum his terminis seu vocibus admissis pignoris, imaginis aut figurae, ait: significant ita rem, cujus sunt, non manifeste ostendunt, ex quibus hoc verbum ostendunt distinctim indigitat seu significat objicere et opponere figuram et imaginem ostensioni et patefactioni rei occultae et reconditae. Si enim utcunque res non ita fuit, mente capti hominis et tortuosi [Col. 0120A] cerebri sensu uti videatur Ratramnus necesse est: cum ei nulla intersit concertatio aut disputatio cum theologis viris propter receptam aut ab ipsis defensam praesentiam corporis Christi, sed potius dicti corporis veri et in Eucharistia reconditi patefactionem seu manifestam demonstrationem, omni velo postposito et figura praetermissa; quippe sibi persuasissent et animo haberent absurdum et supervacaneum esse frangere albedinem aut rotunditatem panis, sed imo necesse esse fore corpus Christi album et rotundum, disruptum, uti intelligitur album et rotundum, disruptum, uti intelligitur ex tractatu Abbaudi abbatis et aliorum ejus opinioni non abnuentium, imo ei religiose propitiantium.

Tertium argumentum exoritur ex numero 851 post secundam orationem, in quo manifestationem seu [Col. 0120B] veritatem neutiquam realitatem opponit vocibus speciei et apparentiae, uti passim in integro tractatu. Sed eo loci nullus responsioni locus adesse potest. Neutiquam enim negari potest ipsum intellexisse cognitionem corporis Christi per manifestam demonstrationem, minime vero ipsam existentiam aut veram praesentiam. Quippe cum tota differentia quam esse recognoscit inter corpus Christi in Eucharistia velatum et occultum, et idem in gloria sanctorum fulgens et patefactum, consistere asserit quod gloriosum corpus per resurrectionem jam glorificatum cognoscitur cum satis fuisset dicere, jam per resurrectionem glorificatum existit. Quod quidem vocabulum usum aetate Ratramni subierat ad significandum corpus Christi hoc nomen non solum habere [Col. 0120C] in Eucharistia, sed in ea esse et existere. Addamus etiam quod iste panis et calix, qui corpus et sanguis Christi nominatur et existit (num. 99 et 16).

Quartum assumitur num. 97, in quo repetita differentia inter corpus Christi in sacramento et idem in gloria, ait in gloria reconditum non esse sub figuris, sed manifesta demonstratione patefactum in gloria et cognitum: Nec in eo vel aliqua figura, sed ipsa rei manifestatio cognoscitur. Concorditer ad ea quae antea dixerat (num. 89) corpus post resurrectionem esse sensibus subjectum palpabile seu visibile etiam post resurrectionem, et hoc est quod interpres Protestantis partis defendit de Latinis Gallice scribi debere corpus reale un CORPS RÉEL: sed hoc est de lectorum credulitate ludere, et [Col. 0120D] mentes humanas intemperanter ludificare. Insuper alia multa supersunt in usu Ratramni, de quibus praeoccupatas mentes praevertere et praecurrere necesse est: qualis est vox species, de qua videre licet adnotationes quasdam, ex quibus intelligere est significare apparentiam, non ipsam rerum substantiam aut naturam, ad mentem philosophorum, qui utcunque utuntur nomine substantiae, quod non semper naturam significat: sed qualitates et proprietates quibus natura afficitur. Supersunt etiam praecavenda quaedam nomina, scilicet interius, exterius et [Col. 0121A] corporaliter, ad quae mentem applicatam conferre opus est. Sed revera quae si Ratramnus ad usum non reduxit ut corpus Christi mysticum et figuratum indigitaret, adeoque repugnans realitati seu veri corporis verae praesentiae, uti defendimus hac lucubratione: difficultatem excitare non possunt quam non facile et commodum diluere et friare, ut ex hac praefatione historica et adnotationibus quarum accessionibus textum Ratramni hac editione cumulandum censuimus. Jam ergo respondendum nobis superest triplici et attentae cogitationi seu applicatae menti auctoris praeloquii hujus tractatus Ratramni interpretationi Gallicae adjuncti publici juris factae anno 1672.

Harum vero cogitatio seu meditatio prima consistit [Col. 0121B] in eo quod in tractatibus Paschasii et Ratramni nulla incurrat mentio de adoratione eucharistiae, quam omittere neutiquam debuissent, cum ex adoratione naturaliter consectaneum sit dogma realitatis seu praesentiae vere existentis corporis Christi, quam confirmare avebat Paschasius et conmtare Ratramnus, sibi fingunt Protestantes et Jesuita Harduinus.

Sed in hoc vehementer allucinatus est interpres diversae partis hujusce libri Ratramni, cum enim hi duo scriptores sibi invicem non repugnent, nec reapse contra se invicem conflixerint aut depraeliati sint, imo in eadem fide et suasione de corpore Christi in eucharistia remanserint: neutri conducibile ad causam suam tuendam esse poterat argumentum [Col. 0121C] ex adoratione assumptum et fuisse praesertim in causa Ratramni supervacaneum: quippe cum a nemine homine ipsi objectum fuerit. Interim valde temerarii et inconsiderati hominis esse videtur defendere nono saeculo, quo Ratramnus et Paschasius vixerunt, nondum orbem Christianum adorasse eucharistiae sacramentum seu carnem et sanguinem Christi in mysterio reconditam. Hanc veritatem argumentis tam invictis quam fortibus et fulgentibus armis capite 16 libri I de Adoratione eucharistiae, typis vulgati Parisiis anno 1685, assumptis ex concilio II Nicaeno, confessione fidei Alcuini et concilio Cabilonensi, ita ut nullum dubitandi locum relictum fuisse existimemus tam nono quam anterioribus saeculis. Cum praesertim ab omnibus intellectum [Col. 0121D] iri non dubitem ex fine hujus praeloquii ad novam editionem et accuratam libri Ratramni de corpore et sanguine Christi praedicti quam falsum sit hosce duos scriptores de adoratione eucharistiae nullam mentionem fecisse, cum ex adverso tanquam ascesim ab universa Ecclesia Latina receptam fuisse abundanter constet.

Secunda cogitatio seu meditatio primam non antecellit. In eo posita est, scilicet Ratramnum eos appellare semper fideles qui corpus Christi rite recipiunt sibi in ecclesia administratum, vel verum esse credunt. Ex hoc enim duo consectanea naturaliter observat: 1o scilicet tempore Ratramni incredulos et iniquos homines non recepisse corpus Christi verum [Col. 0122A] adeoque Ecclesiam pariter non credere recipi a viris sive bonis sive malis ore corporis, sed solum ore animae, quod a fide non differt. Verum plus quam necesse est nimiopere constat locutum esse Ratramnum ad mentem sancti Augustini et sibi persuasisse corpus Christi spiritum et vitam esse iis solummodo qui illud cum fide recipiunt, quamvis in se spiritus et vita esse non desistat cum ab infidelibus et incredulis aut fide carentibus accipitur. At vero qua ratione intelligi potest spiritum et vitam in se esse corpus Christi recipientibus infidelibus indigne, nisi vere et realiter, hoc est reapse et revera, existens et praesens ore infidelium recipiatur, qui cum modo spiritali instinctu fidei et charitatis non recipiant solummodo, ut loquuntur, corporaliter seu [Col. 0122B] ore corporis, hoc vere in omni fructu et effectu animae propitio, remoto et postposito. Ecca sunt concepta verba sancti Augustini quae prodidit Ratramnus, excerpta ex expositione in Evangelium sancti Joannis: »Quid est, spiritus et vita sunt? Spiritualiter intelligenda sunt. Intellexisti spiritualiter? spiritus et vita sunt. Intellexisti carnaliter? etiam sic illa spiritus et vita sunt, sed tibi non sunt.« Ex his patet aperte auctorem nostrum aliud in mente non habuisse cum fideles eos appellat qui credunt, et nunquam aliter, eos qui recipiunt corpus Christi, nisi ut fideles et credentes, erga quos spiritus et vita est et alimentum animae, illud cum fructu et effectu recepisse. Quamobrem nunquam dixit fidem efficere corpus Christi quod ore et rite percipimus in sacro [Col. 0122C] Eucharistico, sed e contra et ex adverso, hoc corpus esse objectum fidei, ibi esse positum seu collocatum potenti virtute Spiritus sancti, et fit alimentum animae nostrae, cui aeternae vitae substantiam subministrat. Ut, inquit Ratramnus, numero 54: »Est ergo interius commutatum Spiritus sancti potenti virtute, quod fides aspicit, animam pascit, aeternae vitae substantiam subministrat.« In eam sancti Augustini sententiam ivisse videtur aperte Anastasius Sinaita, episcopus Antiochenus, qui e vivis discessit anno Christi 599, libro XII Meditationum Anagogicarum in Hexaemerum, quarum Graecus textus typis vulgatus est primulum Londini, Latine conversus a clarissimo viro et doctissimo Dacierio anno 1682, in quo ait haec verba Evangelii sancti Joannis [Col. 0122D] capite VI, vers. 57: »Qui manducat meam carnem et bibit meum sanguinem, in me manet et ego in eo,« non intelligi de carne visibili et sanguine sensibus subjecto; quippe cum Judas et Simo Magus, qui corpus et sanguinem Christi Eucharistiae ex pane et calice receperunt, non permanserint in Christo Jesu neque Christus in eis, hoc est absque fructu recepto communionis sibi administratae. , , , . , , , , [Col. 0123A] . Quis enim dubitet quin hic sit sensus genuinus Anastasii et in suasione fuerit indigne suscipientes homines pravos communionem corporis Christi carnem veram et sanguinem verum ore percipere: quippe cum anteriori dicti libri folio indigne recipientes a digne recipientibus in eo distinguat et discriminet quod digne recipientes in aeternum non morientur, alii vero sive mali, impiati ac criminibus inquinati, et terrestres, solam carnem terrestrem et sanguinem Christi suscipient: , , . »Qui vero terreni et terrena sapientes recipiunt audacter et indigne solam carnem terrestrem Christi.« Fortasse quibusdam non imperitis viris nec inconsideratis parum opportuna [Col. 0123B] videbitur digressio seu excursus hic a nobis effieri de editione Graeco-Latina a Protestantibus procurata, anno 1682, praedicti duodecimi libri Meditationum Anastasii ad fidem codicis manuscripti bibliothecae celebris ministri senioris Charentoniani Joannis Dallaei, quem in bibliothecam illustris regni administri Colberti translatam fuisse existimant, in investigandis libris antiquis viri curiosi et applicati. Sed obsequioso silentio praetermittere non possum auctorem versionis, qui de Graecis bonis scripsit Latine non deterius, virum insignem meritis litterariis Graecis et Latinis et commendatione plurima dignum apud omnes antiquitatum investigatores, nescio qua ratione, a Graeci textus sinceritate declinasse, uti ex his intelligere necesse est [Col. 0123C] , quae sic Latine reddit: Non de praesenti carne et sanguine pergit, ut intelligamus Anastasium non reputasse aut credidisse Christum his conceptis verbis Evangelii sancti Joannis: »Qui manducat meam carnem, et bibit meum sanguinem, in me manet et ego in illo,« appulisse animum ut mentionem faceret verae praesentiae veri corporis Christi in eucharistia: cum sensus Anastasii sit sanctum Joannem cum Christo Domino eo loci non attendisse aut spectasse carnem et sanguinem visibilem et sensibus subjectam, quamvis praesentem revera seu realiter; quam esse sinceram doctrinam Ecclesiae catholicae non dubium est. Nemo fidus interpres haec verba sancti Joannis Chrysostomi ex homilia 73, in cap. XIV sancti Joannis, vers. 7, [Col. 0123D] , his Latinis reddidit: »Eos enim qui praesentes sunt possumus videre et ignorare; sed: Eos quos videmus possumus videre et ignorare.« Fidem faciunt omnes dictionarii codices et lexica Graeca, et quoquot sunt viri litterati, et homines primis elementis Graeci idiomatis imbuti, verbum significare videor, et nunquam praesens sum; sonat visionem, praedictionem; , invisibilem et non absentem. Longe scientia Graeca inferiores Dacierio suis Observationibus criticis ad Longinum , Horatii Odas et Festum, id sciunt quibus:

. . . . . . Dant crustula blandi
Doctores, elementa velint ut discere prima.

[Col. 0124A] Nec dubitandi locus relictus est quin libenter et sponte verum quod est et apertum recognoverit clarissimus et honestissimus Dacerius, cum praesertim superstitionis Calvinianae fascinum sincere et fideliter ejuraverit.

Jam ad tertiam cogitationem et meditationem interpretis Ratramni procedamus: quae cum diversa nomina eucharistiae variis temporibus a diversis regionum et plagarum orbis Christiani incolis imposita spectent, nihil rectae rationi concors aut conveniens ex ea deduci potest adversus Ecclesiae Romanae doctrinam: cum insuper materiam amplam suppeditaret ad librum integrum, si de eorum nominum origine faciendum opus aggrederemur et ostendere, uti facile esset, imposita ei fuisse haec nomina a viris de veri corporis Christi in eucharistia praesentia seu [Col. 0124B] realitate non dubitantibus. Sed his amplius immorari non juvat. Adeoque huic praefationi seu historiae libri Ratramni finem meliorem imponere non posse videmur quam si tres etiam cogitationes seu meditationes de hoc opusculo Ratramni exponamus, quibus a Protestantibus non responsum iri confidimus.

Primo subjecto, quod falsum reputamus, Ratramnum impugnare voluisse fidem seu suasionem praesentiae verae veri corporis Christi; saltem non dubitamus quin fideles reputaverit et neutiquam ab Ecclesiae coetu secretos homines defensores hujusce veritatis. Haec palam et liquido intelliguntur ex conceptis verbis secundi articuli libri Ratramni: »Dum [Col. 0124C] enim quidam fidelium corporis sanguinisque Christi quod in Ecclesia quotidie celebratur, dicant quod nulla sub figura, nulla sub obvelatione fiat, sed ipsius veritatis nuda manifestatione peragatur; quidam vero testentur quod haec sub mysterii figura contineantur, etc.« Haec enim non solum sine mora, sed subito constituere debent et figere in fide et suasione, quod ex nostris adnotationibus affatim intelligetur, concertationem quae locum dedit opusculo Ratramni nono saeculo Ecclesiae inter catholicae fidei viros defensores substitisse, et fieri non potuisse ut realitatem et veritatem corporis Christi in Eucharistia spectaret: cum pro et contra, de hocce systemate fideles aequabiliter defendere aut impugnare non potuerint; et nisi in medio dubios consistere, [Col. 0124D] omni delectu at discrimine remoto. Insuper inutile et supervacaneum esset dicere Ratramnum tanquam schisma valde intricatum respexisse divisionem seu scissionem in Ecclesia ex opinionum diversitate erupturam: quippe cum nimiopere patet eo loci exaggerasse Ratramnum sermonem suum dicendi genere sibi obvio et ordinario. Sic quippe libro quem scripsit de Nativitate Christi, capite decimo, instar haeresis novae repentinae reputat praeteritis saeculis incogitabilem opinionem eorum hominum, qui sibi persuaserant sacrum Domini nostri Jesu Christi corpus erupisse ex sanctissimo beatae Virginis utero, quodam novo genere miraculi diverso ab eo quo caeterae mulieres homines et fetus suos enituntur et pariunt. [Col. 0125A] Haec enim, omni postposito dubio, sententia est sancti Gregorii Magni Papae hujus nominis primi, et plurium Patrum et theologorum Ecclesiae catholicae, et quam haereticam reputasse ipsum Ratramnum est prorsus incredibile et improbabile, quippe quam lusisse ad animos recreandos et exhilarandos affirmet: »Lusimus haec de more studentium. Quae si quis contemnet, exercitia nobis nostra complacebant.«

Secunda ruminatio seu cogitatio nostra de Ratramno consistit in eo quod si contra realitatem quam vocant, seu praesentiam veri corporis Christi, seu Paschasium scripserit librum de quo tot enucleavimus et narravimus in hac praefatione historica, incredibile et incogitabile maxime videtur omisisse consulto respondere, aut saltem aliquid referre de [Col. 0125B] celebri miraculo a Paschasio relato capite 14 tractatus sui de Corpore Christi, de apparitione hujus sacri Christi corporis in eucharistia; quod cum ab omnibus crederetur ea aetate et a fide dignis auctoribus referretur, illud jam in tam opportuna causa praetermittere erat maximum ad realitatem nervose confirmandam argumentum. Videant igitur et pervideant Calviniani dogmatis tutores, qua ratione hisce se extricent miraculis sibi objectis, et ea pernegent ac suggillent, ut ex seipsis intelligant quam commodum fuerit et necessarium Ratramno iis artibus uti, si sententiam quam ipsi defendunt tuendam recepisset.

Interim confestim scio Davidem Blondellum, celebrem superstitionis Calvinianae ministrum, tentasse vindicare hoc caput 14 Paschasii non attinere Paschasium [Col. 0125C] et esse ei ascriptum temere [a 1Kb] : sed cum nullum prodiderit antiquum codicem manuscriptum in quo hoc caput non incurrat aut typis expressum, omnes diversae partis scriptores huic opinioni abnuerunt efflictim. Insuper videre nihil vetat hujusce tractatus Paschasii codicem manuscriptum in Regia Parisiis bibliotheca, ejusdem ferme aetatis, sub nomine sancti abbatis Corbeiensis Paschasii, in quo hoc mirandum omnibus numeris absolutum refertur. Hic vero codex manuscriptus fuit illustrissimorum fratrum Puteanorum, bibliothecae Regiae praefectorum; in qua subsistit sub hac epigraphe numerica 4356. Alterum vidi oculis propriis minus antiquum [Col. 0126A] qui non unum multis miraculum refert. Sed ea omnia in editione exstant quam R. P. Jacobus Sirmondus cum cura et fide propalavit Parisiis anno 1618, sub hac epigraphe arithmetica 4357.

Insuper tertia cogitatio nostra oritur ex eo capite quo, si Ratramnus suasionem realitatis tanquam novam et recentiorem existimasset, incredibile est eam non exprobrasse Graecis adversus quos hoc onus ei impositum fuerat ab episcopis Gallicanis, tunc temporis eucharistiam affatim adorantibus, uti intelligimus ex eorum Liturgiis, annuente illustrissimo Hugone Grotio, pag. 88, voti sui pro pace a meipso citati, capite 14, libri I, de Adoratione eucharistiae. Saltem non defendisset adversus eos quae mera sunt consectanea et necessaria realitatis, quod praestat [Col. 0126B] libro IV, capite 3, sui libri praedicti, pag. 120, in quo probat ex relatione Eusebii Caesariensis, auctoritate Papae Sylvestri vos debere in partibus catholicis diem festum instituere solemnem nativitati Calicis, non secus ac Dominicum quinta feria cujuscunque hebdomadae. Quippe cum ea die coeperit Christus instituere celebrationem sacrificii corporis et sanguinis Domini: »Natalem Calicis similiter ut diem Dominicum solemnem habere debemus, in quo sacrificium Dominici corporis et sanguinis ab ipso Domino celebrationis sumpsit exordium.« Quis enim sibi persuadeat unquam appellatum iri sacrificium eucharistiae postposita aut praetermissa fide seu suasione veri corporis Christi, revera in ea praesentis et existentis? Eodem verbo Natalis Calicis usus est [Col. 0126C] Paschasius initio capitis 11 libri sui de Corpore et Sanguine Domini; ex quo intelligimus et perspectum habemus venerationem et cultum quo fideles sacramentum Eucharistiae prosequebantur, quae liquido et planissime consequi demonstrantur ex institutione festi solemnis originis et institutionis ejus. In quo sacrum crederetur consistere et praesens permanere verum corpus Christi, cui Verbi aeterni persona fuerat unita, cultus redditus alius esse non poterat quam adoratio latriae.

Plura jam enarrare de cogitationibus et ruminationibus interpretis diversae partis libri Ratramni supervacaneum et inutile videretur.




[Col. 0125]
DE CORPORE ET SANGUINE DOMINI LIBER,
Expressus ex apographo cum cura et fide exscripto ex codice ms. octingentorum annorum abbatiae Lobiensis.

[Col. 0125D] I. Jussistis, [a 1Kb] gloriose princeps, ut quid de sanguinis et corporis Christi mysterio sentiam, vestrae [Col. 0126D] magnificentiae significem: imperium quam, magnifico vestro principatu dignum, tam nostrae parvitatis [Col. 0127A] viribus constat difficillimum. Quid enim dignius regali providentia quam de illius sacris mysteriis catholicae sapere, qui sibi regale solium dignatus est contribuere, et subjectos pati non posse diversa sentire de corpore Christi, in quo constat Christianae redemptionis summam consistere?

[Col. 0128A] II. Dum enim quidam fidelium corporis sanguinisque Christi, quod in Ecclesia quotidie celebratur, dicant [a 10Kb] quod nulla sub figura, nulla sub obvelatione fiat, sed ipsius veritatis nuda manifestatione peragatur; quidam vero testentur quod haec sub mysterii figura contineantur, et aliud sit quod corporeis [Col. 0129A] sensibus appareat, aliud autem quod fides aspiciat: non parva diversitas inter eos dignoscitur. Et cum Apostolus fidelibus scribat (I Cor. I, 10), ut idem sapiant et idem dicant omnes, et schisma nullum inter eos appareat, non parvo schismate dividuntur, qui de mysterio corporis sanguinisque Christi non eadem sentientes eloquuntur.

III. Quapropter vestra regalis sublimitas zelo fidei provocata, non aequanimiter ista perpendens, et secundum Apostoli praeceptum cupiens ut idem sentiant et idem dicant omnes, veritatis diligenter inquirit secretum, ut ad eam deviantes revocare possit. Unde non contemnitis etiam ab humillimis hujus rei veritatem perquirere, scientes quod tanti secreti mysterium non nisi Divinitate revelante possit [Col. 0129B] agnosci, quae sine personarum acceptione, per quoscunque delegerit, suae veritatis lumen ostendit.

IV. Nostrae vero tenuitati quam sit jucundum vestro parere imperio, tam est arduum super re humanis sensibus remotissima, et nisi per sancti Spiritus eruditionem non posse penetrare, disputare. Subditus igitur vestrae magnitudinis jussioni, confisus autem ipsius de quo locuturi sumus suffragio, quibus potuero verbis, quid ex al., de] hoc sentiam aperire tentabo, non proprio fretus ingenio, sed sanctorum vestigia Patrum prosequendo.

V. Quod in Ecclesia ore fidelium sumitur, corpus et sanguis Christi, quaerit vestrae magnitudinis excellentia, [a 2Kb] in mysterio fiat an in veritate. Id est, utrum aliquid secreti contineat, quod oculis solum [Col. 0129C] modo fidei pateat, an sine cujuscunque velatione mysterii hoc aspectus intueatur corporis exterius, quod mentis visus aspiciat interius; ut totum quod [Col. 0130A] agitur in manifestationis luce clarescat: et utrum ipsum corpus quod de Maria natum est, et passum, mortuum et sepultum, quodque resurgens et coelos ascendens, ad dexteram Patris consideat.

VI. Harum duarum quaestionum primam inspiciamus; et ne dubietatis ambage detineamur, definiamus quid sit figura, quid veritas, ut certum aliquid contuentes, noverimus quo rationis iter contendere debeamus.

VII. Figura est obumbratio quaedam quibusdam velaminibus quod intendit ostendens; verbi gratia, Verbum volentes dicere, panem nuncupamus: sicut in Oratione Dominica panem quotidianum dari nobis expostulamus (Luc. XI, 3); vel cum Christus in Evangelio loquitur dicens: Ego sum panis vivus, qui [Col. 0130B] de coelo descendi (Joan. VI, 41); vel cum seipsum vitem, discipulos autem palmites appellat: Ego sum vitis vera, vos autem palmites (Joan. XV, 5). Haec enim omnia aliud dicunt et aliud innuunt.

VIII. Veritas vero est rei manifesta demonstratio, nullis umbrarum imaginibus obvelatae, sed puris et apertis, utque planius eloquamur, naturalibus significationibus insinuatae; ut pote cum dicitur Christus natus de Virgine, passus, crucifixus, mortuus et sepultus. Nihil enim hic figuris obvelantibus adumbratur; verum rei veritas naturalium significationibus verborum ostenditur; neque aliud hic licet intelligi quam dicitur. At in superioribus non ita. Nam substantialiter, nec panis Christus, nec vitis Christus, nec palmites apostoli. Quapropter hic [Col. 0130C] figura, superius vero veritas in narratione monstratur, id est nuda et aperta significatio.

IX. Nunc redeamus ad illa quorum causa dicta [Col. 0131A] sunt ista, videlicet corpus et sanguinem Christi. [a 2Kb] Si enim nulla sub figura mysterium illud peragitur, jam mysterium non recte vocitatur. Quoniam mysterium dici non potest, in quo nihil est abditum, nihil a corporalibus sensibus remotum, nihil aliquo velamine contectum. At ille panis qui per sacerdotis ministerium Christi corpus conficitur, aliud exterius humanis sensibus ostendit, et aliud interius fidelium mentibus clamat. Exterius quidem [b 148Kb] panis, quod ante fuerat, forma praetenditur, color ostenditur, sapor accipitur: ast interius longe aliud multo pretiosius multoque excellentius intimatur, quia coeleste, quia divinum, id est Christi corpus, ostenditur, quod non sensibus carnis, sed animi fidelis contuitu vel aspicitur, vel accipitur, vel comeditur.

[Col. 0131B] X. Vinum quoque, quod sacerdotali consecratione Christi sanguinis efficitur sacramentum, aliud superficietenus ostendit, aliud interius continet. Quid enim aliud in superficie quam substantia vini conspicitur? Gusta, vinum sapit; odora, vinum redolet; inspice, vini color intuetur. At interius si consideres, jam non liquor vini, sed liquor sanguinis Christi credentium mentibus et sapit dum gustatur, et agnoscitur dum conspicitur, et probatur dum odoratur. Haec ita esse dum nemo potest abnegare, claret quia [c 1Kb] panis ille vinumque figurate Christi corpus et sanguis existit. Non enim secundum quod videtur vel carnis species in illo pane cognoscitur, vel in illo vino cruoris unda monstratur; cum tamen post mysticam consecrationem nec panis jam dicitur nec [Col. 0131C] vinum, sed Christi corpus et sanguis.

XI. Nam si secundum quosdam figurate nihil hic [Col. 0132A] accipiatur, [d 1Kb] sed totum in veritate conspiciatur, nihil hic fides operatur, quoniam nihil spiritale geritur; sed quidquid illud est, totum secundum corpus accipitur. Et cum fides, secundum Apostolum, sit rerum argumentum non apparentium (Hebr. XI, 1), id est non earum quae videntur, sed quae non videntur substantiarum, nihil hic secundum fidem accipiemus, quoniam quidquid existit, secundum sensus corporis dijudicamus. Et nihil absurdius quam panem carnem accipere, et vinum sanguinem dicere: nec jam mysterium erit, in quo nihil secreti, nihil abditi continebitur.

XII. Et quomodo jam corpus Christi dicitur [al. dicetur], in quo nulla permutatio facta esse cognoscitur? Omnis enim permutatio aut ex eo quod est [Col. 0132B] in id quod est efficitur, aut ex eo quod est in id quod non est, aut ex eo quod est in id quod est. In isto autem sacramento, si tantum in veritatis simplicitate consideretur, et non aliud credatur quam quod aspicitur, nulla permutatio facta cognoscitur. Nam nec ex eo quod non erat, transivit in aliquid quod sit, quomodo fit transitus in rebus nascentibus, siquidem non erant prius, sed ut sint, ex non esse ad id quod est esse transitum fecerunt. Hic vero panis et vinum prius fuere quam transitum in sacramentum corporis et sanguinis Christi fecerunt. Sed nec ille transitus qui fit ex eo quod est esse ad id quod est non esse, qui transitus in rebus per defectum occasum patientibus existit: quidquid enim interit, prius subsistendo fuit, nec interitum [Col. 0132C] pati potest quod non fuit; hic quoque non iste transitus factus esse cognoscitur, [e 1Kb] quoniam secundum [Col. 0133A] veritatem species creaturae, quae fuerat ante, permansisse cognoscitur.

XIII. Item illa permutatio quae fit ex eo quod est in eo quod est, quae perspicitur in rebus qualitatis varietatem patientibus; verbi gratia, quando quod ante nigrum fuerat in album demutatur; nec hic facta esse cognoscitur: nihil enim hic vel tactu, vel colore, vel sapore permutatum esse deprehenditur. Si ergo nihil est hic permutatum, non est aliud quam ante fuit. Est autem aliud, quoniam panis corpus, et vinum sanguis Christi facta sunt. Sic enim ipse dicit: Accipite et comedite: hoc est corpus meum (Matth. XXVI, 26). Similiter et de calice loquens dicit: Accipite et bibite: hic est sanguis Novi Testamenti, qui pro vobis fundetur (Marc. XIV, 24).

[Col. 0133B] XIV. Quaerendum ergo est ab eis qui nihil hic figurate volunt accipere, sed totum in veritatis simplicitate consistere, secundum quod demutatio facta sit: ut jam non sint quod ante fuerunt, videlicet panis atque vinum; sed sint corpus atque sanguis Christi. Secundum speciem namque creaturae formamque rerum visibilium, utrumque hoc, id est panis et vinum, nihil habent in se permutatum. Et si [Col. 0134A] nihil permutationis pertulerint, nihil aliud existunt quam quod prius fuere.

XV. Cernit sublimitas vestra, Princeps gloriose, quo taliter sentientium intellectus evadat: negant quod affirmare creduntur, et quod credunt destruere comprobantur. Corpus etenim sanguinemque Christi fideliter confitentur: et cum hoc faciunt, non hoc jam esse quod prius fuere procul dubio protestantur: et si aliud sint quam fuere, mutationem accepere. Cum hoc negari non possit, dicant secundum quod permutata sunt: corporaliter namque nihil in eis cernitur esse permutatum. [a 1Kb] Fatebuntur igitur necesse est aut mutata esse secundum aliud quam secundum corpus; ac per hoc non esse hoc quod in veritate videntur, sed aliud quod non esse secundum [Col. 0134B] propriam essentiam cernuntur. [b 1Kb] Aut si hoc profiteri noluerint, compelluntur negare corpus esse sanguinemque Christi, quod nefas est non solum dicere, verum etiam cogitare.

XVI. At quia confitentur et corpus et sanguinem Dei esse, nec hoc esse potuisse nisi facta in melius commutatione, [c 1Kb] neque ista commutatio corporaliter, sed spiritualiter facta sit, [d 178Kb] necesse est jam ut figurate facta esse dicatur; quoniam sub velamento corporei [Col. 0135A] panis corporeique vini spirituale corpus spiritualisque sanguis existit: [a 1Kb] non quod duarum sint existentiae rerum inter se diversarum, corporis videlicet et spiritus, verum una eademque res, secundum aliud species panis et vini consistit, secundum aliud autem corpus est et sanguis Christi. Secundum namque quod utrumque corporaliter contingitur, species sunt creaturae corporeae; secundum potentiam vero quod spiritaliter factae sunt, mysteria sunt corporis et sanguinis Christi.

XVII. Consideremus sacri fontem baptismatis, qui fons vitae non immerito nuncupatur, quia descendentes in se melioris vitae novitate reformat, et de peccato mortuis viventes justitiae donat: num secundum quod aquae conspicitur elementum esse, istam [Col. 0135B] potentiam obtinet. Attamen nisi sanctificationis virtutem obtineret, labem vitiorum nequaquam diluere posset; et nisi vigorem vitae contineret, nullo modo mortuis praestare vitam valeret, mortuis autem non carne, sed anima. In eo tamen fonte si consideretur solummodo quod corporeus aspicit sensus, elementum fluidum conspicitur, corruptioni subjectum, nec nisi corpora lavandi potentiam obtinere. Sed accessit sancti Spiritus per sacerdotis consecrationem virtus, et efficax facta est non solum corpora, verum etiam animas diluere, et spirituales sordes spirituali potentia dimovere.

XVIII. Ecce in uno eodemque elemento duo videmus inesse sibi resistentia, id est corruptioni subacens incorruptionem praestare, et vitam non habens [Col. 0135C] vitam contribuere. Cognoscitur ergo in isto [Col. 0136A] fonte et inesse quod sensus corporis attingat, et idcirco mutabile atque corruptibile; et rursus inesse quod fides sola conspiciat, et ideo nec corrumpi posse, nec vitae discrimen accipere. Si requiras quod superficietenus lavat, elementum est; si vero perpendas quod interius purgat, virtus vitalis est, virtus sanctificationis, virtus immortalitatis. Igitur in proprietate humor corruptibilis, in mysterio vero virtus sanabilis.

XIX. Sic itaque Christi corpus et sanguis superficietenus considerata, creatura est mutabilitati corruptelaeque subjecta. Si mysterii vero perpendas virtutem, vita est participantibus se tribuens immortalitatem. [b 3Kb] Non ergo sunt idem quod cernuntur, et quod creduntur. Secundum enim quod cernuntur corpus pascunt corruptibile, ipsa corruptibilia: [Col. 0136B] secundum vero quod creduntur animas pascunt in aeternum victuras, ipsa immortalia.

XX. Apostolus quoque scribens Corinthiis ait - Nescitis quoniam patres nostri omnes sub nube fuerunt: et omnes mare transierunt: et omnes in Mose baptizati sunt, in nube, et in mari, et omnes eamdem escam spiritualem manducaverunt; et omnes eumdem potum spiritualem biberunt? Bibebant autem de spirituali consequenti eos petra. Petra autem erat Christus (I Cor. X, 1-4). Animadvertimus et mare baptismi speciem praetulisse, et nubem; patresque prioris Testamenti in eis, id est in nube sive mari, baptizatos fuisse. Num vel mare, secundum quod elementum videbatur, baptismi potuit habere virtutem? vel nubes, juxta quod densioris [Col. 0136C] crassitudinem aeris ostendebat, [add. populum] [Col. 0137A] sanctificare quiverit? Nec tamen Apostolum in Christo locutum audemus dicere quod non vere dixerit patres nostros in nube et mari fuisse baptizatos.

XXI. Et quamvis baptismus ille formam baptismatis Christi, quod hodie geritur in Ecclesia, non praetulerit, baptismum tamen exstitisse, et in eo patres nostros baptizatos fuisse, nullus negare sanus audebit, nisi verbis Apostoli contradicere vesanus praesumpserit. Igitur et mare et nubes non secundum hoc quod corpus exstiterant, sanctificationis munditiam praebuere, verum secundum quod invisibiliter sancti Spiritus sanctificationem continebant. Erat namque in eis visibilis forma, quae corporeis sensibus appareret, non in imagine, sed in veritate; et [Col. 0137B] interius spiritualis potentia refulgebat, quae non carnis oculis, sed mentis luminibus appareret.

XXII. Similiter manna populo de coelo datum, et aqua profluens de petra, corporales exstiterant et corporaliter populum vel pascebant vel potabant: attamen Apostolus vel illud manna, vel illam aquam, spiritualem escam spiritualemque potum appellat. Cur hoc? Quoniam inerat corporeis illis substantiis spiritualis Verbi potestas, quae mentes potius quam corpora credentium pasceret atque potaret (Vide num. 15). Et cum cibus vel potus ille futuri corporis Christi sanguinisque mysterium, quod celebrat Ecclesia, praemonstraret, eamdem tamen escam spiritualem manducasse, eumdem totum spiritualem bibisse patres nostros sanctus Paulus asseverat.

[Col. 0137C] XXIII. Quaeris fortasse quam eamdem? Nimirum [Col. 0138A] ipsam quam hodie populus credentium in Ecclesia manducat et bibit (Vide num. 25). Non enim licet diversam intelligi, quoniam unus idemque Christus est, qui et populum in deserto, in nube et in mari baptizatum, sua carne pavit, suo sanguine tunc potavit, et in Ecclesia nunc credentium populum sui corporis pane, sui sanguinis unda pascit atque potat.

XXIV. Quod volens Apostolus intimare, cum dixisset patres nostros eamdem escam spiritualem manducasse, eumdemque potum spiritualem bibisse, consequenter adjecit: Bibebant autem de spirituali consequenti eos petra. Petra autem erat Christus (I Cor. X, 4). Ut intelligeremus, in deserto Christum in spirituali petra constitisse, et sui sanguinis undam populo praebuisse, qui postea corpus de [Col. 0138B] Virgine sumptum, et pro salute credentium in cruce suspensum, nostris saeculis exibuit, et ex eo sanguinis undam effudit [a 1Kb] quo non solum redimeremur, verum etiam potaremur.

XXV. Mirum certe, quoniam incomprehensibile et inaestimabile! Nondum hominem assumpserat, nundum pro salute mundi mortem degustaverat, nondum sanguine suo nos redemerat, et jam nostri patres in deserto per escam spiritualem potumque invisibilem ejus corpus manducabant et ejus sanguinem bibebant: velut testis exstat Apostolus clamans eamdem escam spiritualem manducasse, eumdem potum spiritualem bibisse patres nostros. Non isthic ratio qua fieri potuerit, disquirenda; sed fides quod factum sit, adhibenda. [b 4Kb] Ipse namque qui nunc in [Col. 0138C] Ecclesia omnipotenti virtute panem et vinum in sui [Col. 0139A] corporis carnem et proprii cruoris undam spiritualiter convertit ipse tunc quoque manna de coelo datum corpus suum, et aquam de petra profusam proprium sanguinem, invisibiliter operatus est.

XXVI. Quod intelligens David in Spiritu sancto, protestatus est: Panem, inquiens, angelorum manducavit homo (Psal. LXXVII, 25). Ridiculum namque est opinari quod manna corporeum patribus datum coelestem pascat exercitum, aut tali vescantur edulio, qui divini verbi saginantur epulis. Ostendit certe Psalmista, vel magis Spiritus sanctus loquens in Psalmista, vel quid patres nostri in illo manna coelesti perceperint, vel quod fideles in mysterio corporis Christi credere debeant. In utroque certe Christus innuitur, qui et credentium animas pascit, [Col. 0139B] et angelorum cibus existit: utrumque hoc non corporeo gustu, nec corporali sagina, sed spiritualis virtute Verbi.

XXVII. Et, evangelista narrante, cognovimus quod Dominus noster Jesus Christus priusquam pateretur, accepto pane, gratias egit, dedit discipulis suis dicens: Hoc est corpus meum quod pro vobis datur: hoc facite in meam commemorationem. Similiter et calicem, postquam coenavit, dicens: Hic est calix Novum Testamentum in sanguine meo, qui pro vobis fundetur (Matth. XXVI, 26, 27; Luc. XXII, 19, 20). Videmus nondum passum esse Christum, et jam tamen sui corporis et sanguinis mysterium operatum fuisse.

XXVIII. Non enim putamus ullum fidelium dubitare panem illum fuisse Christi corpus effectum, quod [Col. 0139C] discipulis donans dicit: Hoc est corpus meum quod pro vobis datur; sed neque calicem dubitare sanguinem Christi continere, de quo idem ait: Hic est calix Novum Testamentum in sanguine meo, qui pro vobis fundetur. Sicut ergo paulo antequam pateretur, panis substantiam et vini creaturam convertere potuit in proprium corpus quod passurum erat, et in suum sanguinem qui post fundendus exstabat; [a 9Kb] sic etiam in deserto manna et aquam de petra in suam carnem et sanguinem convertere praevaluit, quamvis longe post et caro illius pro nobis in cruce pendenda, et sanguis [Col. 0140A] ejus in ablutionem nostram fundendus superabat.

XXIX. Hic etiam considerare debemus quemadmodum sit accipiendum quod ipse dicit: Nisi manducaveritis carnem Filii hominis, et sanguinem ejus biberitis, non habebitis vitam in vobis (Joan. VI, 54). Non enim dicit quod caro ipsius quae pependit in cruce, particulatim concidenda foret et a discipulis manducanda; vel sanguis ipsius, quem fusurus erat pro mundi redemptione, discipulis dandus esset in potum: hoc enim scelus esset si, secundum quod infideles tunc acceperunt, a discipulis vel sanguis ejus biberetur vel caro comederetur.

XXX. Propter quod in consequentibus ait discipulis, non infideliter, sed fideliter verba Christi suscipientibus, [Col. 0140B] nec tamen quomodo illa verba intelligenda penetrantibus [add., forent]: Hoc vos scandalizat, inquiens, si ergo videritis filium hominis ascendentem ubi erat prius (Joan. VI, 62, 63.)? Tanquam diceret: Non ergo carnem meam, vel sanguinem meum, vobis corporaliter comedendam, vel bibendum, per partes distributum distribuendumve putetis; cum post resurrectionem visuri sitis me coelos ascensurum [b 2Kb] cum integri corporis sive sanguinis mei plenitudine. Tunc intelligetis quod non, sicut infideles arbitrantur, carnem meam a credentibus comedendam; sed vere per mysterium panem et vinum, in corporis et sanguinis mei conversa substantiam, a credentibus sumenda.

XXXI. Et consequenter: Spiritus est, inquit, qui [Col. 0140C] vivificat; caro non prodest quidquam (Joan. VI, 64). Carnem dicit quidquam non prodesse, illo modo sicut infideles intelligebant; alioquin vitam praebet, sicut a fidelibus per mysterium sumitur. Et hoc quare? Ipse manifestat cum dicit: Spiritus est qui vivificat. In hoc itaque mysterio corporis et sanguinis, spiritualis est operatio, quae vitam praestat, sine cujus operatione mysteria illa nihil prosunt, quoniam corpus quidem pascere possunt, sed animam pascere non possunt.

XXXII. Hic jam illa suboritur quaestio, quam plurimi [Col. 0141A] proponentes loquuntur, a 3Kb] non in figura, sed in veritate ista fieri. Quod dicentes, sanctorum scriptis Patrum contraire comprobantur.

XXXIII. Sanctus Augustinus, doctor Ecclesiae praecipuus, in libro de Doctrina Christiana tertio (cap. 16), taliter scribit: »Nisi manducaveritis, inquit Salvator, carnem filii hominis, et biberitis sanguinem ejus, non habebitis vitam in vobis (Joan. VI, 54). Facinus vel flagitium videtur habere. Figura ergo est praecipiens passioni Domini esse communicandum, et fideliter recondendum [Apud sanctum Augustinum, atque suaviter atque utiliter recondendum] in memoria quod pro nobis ejus caro crucifixa et vulnerata sit.«

XXXIV. Cernimus quod doctor iste mysteria corporis et sanguinis, sub figura dicit a fidelibus celebrari: [Col. 0141B] [b 2Kb] nam carnem illius sanguinemque ejus sumere carnaliter non religionis dicit esse, sed facinoris. De quibus fuerant illi qui in Evangelio dicta Domini non spiritualiter, sed carnaliter intelligentes, recesserunt ab eo, et jam cum illo non ibant (Joan. VI, 67).

XXXV. Idem in epistola ad Bonifacium episcopum scribens (epist. 23, sive 8), inter aliqua sic ait: »Nempe saepe ita loquimur, ut Pascha propinquante, dicamus crastinam vel perendinam Domini passionem, [Col. 0142A] cum ille ante tam multos annos passus sit, nec omnino nisi semel illa passio facta sit. Nempe ipso die Dominico dicimus: Hodie Dominus resurrexerit, cum ex quo resurrexit tot anni transierint. Cur nemo tam ineptus est, ut nos ita loquentes arguat esse mentitos, nisi quia istos dies secundum illorum quibus haec gesta sunt similitudinem nuncupamus, ut dicatur ipse dies, qui non est ipse, sed revolutione temporis similis ejus, et dicatur illo die fieri propter sacramenti celebrationem, quod non die, sed jam olim factum sit. Non semel immolatus est Christus in seipso? et tamen in sacramento non solum per omnes Paschae solemnitates, sed omni die populis immolatur: nec utique mentitur qui interrogatus cum responderet immolari. Si enim sacramenta quamdam [Col. 0142B] similitudinem rerum earum quarum sacramenta sunt non haberent, omnino sacramenta non essent. Ex hac ipsa autem similitudine plerumque jam ipsarum rerum nomina accipiunt. Sicut ergo secundum quemdam modum sacramentum corporis Christi corpus Christi est, sacramentum sanguinis Christi sanguis Christi est, ita sacramentum fidei fides est.«

XXXVI. [c 5Kb] Cernimus quod sanctus Augustinus dicit aliud sacramenta, et aliud res quarum sunt sacramenta. [Col. 0143A] Corpus autem, in quo passus est Christus; et sanguis ejus de latere qui fluxit, res sunt. Harum vero rerum mysteria dicit esse sacramenta corporis et sanguinis Christi, quae celebrantur ob memoriam Dominicae passionis, non solum per omnes Paschae solemnitates singulis annis, verum etiam singulis in anno diebus.

XXXVII. Et cum unum sit corpus Dominicum, in quo semel passus est; et unus sanguis, qui pro salute mundi fusus est: attamen sacramenta ipsarum rerum vocabula sumpserunt, ut dicantur corpus et sanguis Christi, cum propter similitudinem rerum quas innuunt, sic appellentur: sicut Pascha et Resurrectio Domini vocantur, quae per singulos annos celebrantur, cum semel in seipso passus sit et resurrexerit, [Col. 0143B] nec dies illi jam possint revocari, quoniam praeterierunt. Appellantur tamen illorum vocabulo dies quibus memoria Dominicae passionis sive resurrectionis commemoratur, idcirco quod illorum similitudinem habeant dierum quibus Salvator semel passus est et semel resurrexit.

XXXVIII. Unde dicimus: Hodie, vel cras, vel perendie, Domini Pascha est, vel Resurrectio; cum dies illi, quibus haec gesta sunt, multis jam annis praeterierint. Sic etiam dicamus Dominum immolari quando passionis ejus sacramenta celebrantur, cum semel pro salute mundi sit immolatus in semetipso, sicut Apostolus ait: Christus passus est pro nobis, vobis relinquens exemplum ut sequamini vestigia ejus (I Petr. II, 21). Non enim quod quotidie in [Col. 0143C] seipso patiatur quod semel fecit. Exemplum autem nobis reliquit quod in mysterio Domini corporis et sanguinis quotidie credentibus praesentatur, ut quisquis ad illud accesserit, noverit se passionibus ejus sociari debere, quarum imaginem in sacris mysteriis [Col. 0144A] praestolatur, juxta illud Sapientiae: Accessisti ad mensam potentis; diligenter attende quae tibi sunt apposita, sciens quia talia te oportet praeparare (Prov. XXIII, 1). Accedere ad mensam potentis, est divini participem libaminis fieri: consideratio vero appositorum, Domini corporis et sanguinis est intelligentia. Quibus quisquis participat, advertat se talia debere praeparare, ut ejus imitator existat commoriendo, cujus memoriam mortis, non solum credendo, verum etiam gustando confitetur.

XXXIX. Item beatus Apostolus ad Hebraeos: Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior coelis factus. Qui non habet necessitatem, quemadmodum sacerdotes, quotidie hostias offerre prius pro [Col. 0144B] suis delictis, deinde pro populi: hoc enim fecit semel, se offerendo Dominus Jesus Christus (Hebr. VII, 26, 27). Quod semel fecit, nunc quotidie frequentat: semel enim pro peccatis populi se obstulit, celebratur tamen haec eadem oblatio singulis per fideles diebus, sed in mysterio, ut quod Dominus Jesus Christus semel se offerens adimplevit, hoc in ejus passionis memoriam quotidie geratur per mysteriorum celebrationem.

XL. Nec tamen falso dicitur quod in mysteriis illis Dominus vel immoletur vel patiatur quoniam illius mortis atque passionis habens similitudinem, quarum existunt repraesentationes. Unde Dominicum corpus et sanguis Dominicus appellantur, quoniam ejus sumunt appellationem, cujus existunt sacramentum. [Col. 0144C] Hinc beatus Isidorus in libris Etymologiarum (lib. VI, cap. 19) sic ait: »Sacrificium dictum, quasi sacrum factum, quia prece mystica consecratur in memoriam pro nobis Dominicae passionis. Unde hoc, eo jubente, corpus Christi et sanguinem dicimus [Col. 0145A] quod dum fit ex fructibus terrae, sanctificatur et fit sacramentum, operante invisibiliter Spiritu Dei. Cujus panis et calicis sacramentum Graeci Eucharistiam dicunt, quod Latine bona gratia interpretatur: et quid melius sanguine et corpore Christi? (Panis vero et vinum ideo corpori et sanguini comparantur, quia sicut hujus visibilis panis vinique substantia exteriorem nutrit et inebriat hominem, ita Verbum Dei, qui est panis vivus, participatione sui fideles recreat mentes a 1Kb] .)«

XLI. Et iste doctor catholicus sacrum illud Dominicae passionis mysterium, in memoriam pro nobis Dominicae passionis docet agendum. Hoc dicens ostendit Dominicam passionem semel esse factam, ejus vero memoriam in sacris solemnibus repraesentari.

[Col. 0145B] XLII. Unde et panis qui offertur, ex fructibus terrae cum sit assumptus, in Christi corpus dum sanctificatur, transponitur: sicut et vinum, cum ex vite defluxerit, divini tamen sanctificatione mysterii efficitur sanguis Christi; non quidem visibiliter, sed, sicut ait praesens doctor, operante invisibiliter Spiritu Dei [al., sancto].

XLIII. Unde sanguis et corpus Christi dicuntur, quia non quod exterius videntur, sed quod interius, divino Spiritu operante, facta sunt, accipiuntur. Et quia longe aliud per potentiam invisibilem existunt quam visibiliter appareant, discernit, dum dicit, panem et vinum deo corpori et sanguini Domini comparari, »quia sicut visibilis panis et vini substantia exteriorem nutrit et [Col. 0146A] inebriat hominem, ita Verbum Dei, qui est panis vivus, participatione sui fidelium recreat mentes.«

XLIV. Ista dicendo confitemur quod in sacramento corporis et sanguinis Domini, quidquid exterius sumitur, ad corporis refectionem aptatur [b 2Kb] : Verbum autem Dei, qui est panis invisibiliter in illo existens sacramento, invisibiliter participatione sui fidelium mentes vivificando pascit.

XLV. Hinc etiam idem doctor dicit (Orig. lib. VI, cap. 19): »Sacramentum est in aliqua celebratione, cum res gesta ita fit ut aliquid significare intelligatur quod sancte accipiendum est [c 105Kb] .« Haec dicendo ostendit omne sacramentum in divinis rebus aliquid secreti continere; et aliud esse quod visibiliter [Col. 0146B] appareat, aliud vero quod invisibiliter sit accipiendum.

XLVI. Quae sunt autem sacramenta fidelibus celebranda consequenter ostendens, ait (Ibid.): »Sunt autem sacramenta baptismus et chrisma, corpus et sanguis. [Apud Isidorum ibidem additur, Christi.] Quae ob id sacramenta dicuntur, quia sub tegumento corporalium rerum virtus divina secretius salutem eorumdem sacramentorum operatur. Unde et a secretis virtutibus vel sacris sacramenta dicuntur.« Et in sequentibus ait (Ibid.): »Graece mysterium dicitur quod secretam et reconditam habeat dispositionem.«

XLVII. Quid isthinc perdocemur, nisi quod corpus [Col. 0147A] et sanguis Domini propterea mysteria dicuntur, quod secretam et reconditam habeant dispositionem, id est, aliud sint quod exterius innuant, et aliud quod interius invisibiliter operentur?

XLVIII. Hinc etiam et sacramenta vocitantur, quia tegumento corporalium rerum virtus divina secretius salutem accipientium fideliter dispensat.

XLIX. Ex his omnibus quae sunt hactenus dicta monstratum est quod corpus et sanguis Christi, quae fidelium ore in Ecclesia percipiuntur, figurae sunt secundum speciem visibilem; at vero secundum invisibilem substantiam, id est divini potentiam Verbi, vere corpus et sanguis Christi existunt. Unde secundum visibilem creaturam, corpus pascunt; juxta vero potentioris virtutem substantiae, fidelium mentes [Col. 0147B] et pascunt et sanctificant. (Vide numm. 44, 91 et 96.)

L. Jam nunc secundae quaestionis propositum est inspiciendum, et videndum utrum ipsum corpus quod de Maria natum est, et passum, et mortuum, et sepultum, quodque ad dexteram Patris consideat, sit quod ore fidelium per sacramentorum mysterium in Ecclesia quotidie sumitur.

LI. Percontemur quid ex hoc sanctus Ambrosius sentiat: ait namque in primo Sacramentorum libro (lib. De iis qui mysteriis initiantur, cap. 8): »Revera mirabile est quod manna Deus plueret patribus, et quotidiano coeli pascebantur alimento; unde dictum est: Panem angelorum manducavit homo (Psal. LXXVII, 25). Sed tamen panem illum qui manducaverunt, [Col. 0147C] omnes in deserto mortui sunt. Ista autem esca quam accipis, iste panis vivus qui descendit de coelo, vitae aeternae substantiam subministrat; et quicunque hunc manducaverit, non morietur in aeternum; [a 1Kb] et corpus Christi est.«

[Col. 0148A] LII. Vide secundum quod doctor iste corpus Christi dicat esse escam quam fideles accipiunt in Ecclesia. Ait namque: »Iste panis vivus qui de coelo descendit, vitae aeternae substantiam subministrat.« Num secundum hoc quod videtur, quod corporaliter sumitur, quod dente premitur, quod fauce glutitur, quod receptaculo ventris suscipitur, aeternae vitae substantiam subministrat? Isto namque modo carnem pascit morituram, nec aliquam subministrat incorruptionem; neque dici vere potest ut quicunque hunc manducaverit, non morietur in aeternum (Joan. VI, 52). Et hoc enim quod sumit corpus, corruptibile est; nec ipsi corpori potest praestare ne moriatur in aeternum: quoniam quod corruptioni subjacet, aeternitatem praestare non valet. Est ergo in illo pane [Col. 0148B] vita, quae non oculis apparet corporeis, sed fidei contuetur aspectu: qui etiam panis vivus qui descendit de coelo existit, et de quo vere dicitur: Quicunque hunc manducaverit, non morietur in aeternum; et qui est corpus Christi.«

LIII. Item in consequentibus (ibid., cap. 9), cum de omnipotente virtute Christi loqueretur, sic ait: »Sermo ergo Christi, qui potuit ex nihilo facere quod non erat, non potest ea quae sunt in id mutare quod non erant? [b 2Kb] Nonne majus est novas res dare quam mutare naturas?« [al., non enim minus est novas rebus dare.]

LIV. Dicit sanctus Ambrosius in illo mysterio sanguinis et corporis Christi commutationem esse factam, et mirabiliter, quia divine, et ineffabiliter, [Col. 0148C] quia incomprehensibile. Dicant qui nihil hic volunt secundum interius latentem virtutem accipere, sed totum quod apparet visibiliter aestimare, secundum quid hic sit commutatio facta. [c 90Kb] Nam secundum creaturarum substantiam, quod fuerunt ante consecrationem, [Col. 0149A] hoc et postea consistunt. Panis et vinum prius exstitere; [a 13Kb] in qua etiam specie jam consecrata permanere videntur. Est ergo interius commutatum Spiritus sancti potenti virtute, quod fides aspicit, animam pascit, aeternae vitae substantiam subministrat.

LV. Item in consequentibus (Ibid.): »Quid hic quaeris naturae ordinem in Christi corpore, cum praeter naturam sit ipse Dominus Jesus partus ex Virgine?«

LVI. Hic jam surgit auditor, [b 1Kb] et dicit corpus esse Christi quod cernitur, et sanguinem qui bibitur; nec quaerendum quomodo factum, sed tenendum quod sic factum sit. Bene quidem sentire videris. Sed si vim verborum diligenter inspexeris, [Col. 0149B] [c 1Kb] corpus quidem Christi sanguinemque fideliter credis. Sed si perspiceres quia quod credis nondum vides; nam si videres, diceres: Video; non diceres: Credo corpus sanguinemque esse Christi: nunc autem [Col. 0150A] quia fides totum quidquid illud totum est, aspicit, et oculus carnis nihil apprehendit, intellige quod non in specie, sed in virtute corpus et sanguis Christi existant quae cernuntur. Unde dicit (Ibid.): »Ordinem naturae non hic intuendum, sed Christi potentiam venerandam, quae quidquid vult, quomodo vult, quodcunque vult et creat quod non erat, et creatum permutat in id quod antea non fuerat.« Subjungit idem auctor (Ibid.): »Vera utique caro, quae crucifixa est, quae sepulta est; [d 2Kb] vere ergo carnis illius sacramentum est; ipse clamat Dominus Jesus: Hoc est corpus meum.«

LVII. Quam diligenter, quam prudenter facta distinctio! De carne Christi, quae crucifixa est, quae sepulta est, id est, secundum quam Christus et crucifixus [Col. 0150B] est et sepultus, ait: Vera itaque caro Christi. At de illa quae sumitur in Sacramento, dicit: Vere ergo carnis illius sacramentum est, [e 1Kb] distinguens sacramentum carnis a veritate carnis: quatenus in [Col. 0151A] veritate carnis quam sumpserat de Virgine, diceret eum et crucifixum, et sepultum; quod vero nunc agitur in Ecclesia mysterium, verae illius carnis, in qua crucifixus est, diceret esse sacramentum: patenter fideles instituens, quod illa caro, secundum quam et crucifixus est Christus et sepultus, non sit mysterium, sed veritas naturae; haec vero caro, quae nunc similitudinem illius in mysterio continet, [a 1Kb] non sit specie caro, sed sacramento: si quidem in specie panis est, in sacramento verum Christi corpus, sicut ipse clamat Dominus Jesus: Hoc est corpus meum.

LVIII. Item in consequentibus (Ibid.): »Quid comedamus, quid bibamus, alibi tibi per Prophetam Spiritus sanctus expressit, dicens: Gustate, et videte [Col. 0151B] quoniam suavis est Dominus: beatus vir qui sperat in eo (Psal. XXXIII, 9).« Num corporaliter gustatus ille panis, aut illud vinum bibitum, ostendit quam sit suavis Dominus? Quidquid enim sapit, corporale est et fauces delectat. Nunquid Dominum gustare, corporeum est aliquid sentire? Invitat ergo spiritualis gusti [gustus] saporem experiri, et in illo vel potu, vel pane, nihil corporaliter opinari, [b 1Kb] sed totum spiritualiter sentire, quoniam Dominus spiritus est, et beatus vir qui sperat in eo.

LIX. Item consequenter (Ibid.): »In illo sacramento Christus est, quia corpus Christi est: non ergo corporalis esca, sed spiritualis est.« Quid apertius? quid manifestius? quid divinius? Ait enim: »In illo sacramento Christus est.« Non enim ait: [Col. 0151C] Ille panis, et illud vinum, Christus est. Quod si diceret, Christum corruptibilem (quod absit) et mortalitati subjectum praedicaret: quidquid enim in illa esca vel cernitur vel gustatur corporaliter, corruptibilitati constat obnoxium esse.

LX. Addit: »Quia corpus Christi est.« Insurgis et dicis: Ecce manifeste illum panem et illum potum [Col. 0152A] corpus esse Christi confitetur. Sed attende quemadmodum subjungit: »Non ergo corporalis esca, sed spiritualis est.« Non igitur sensum carnis adhibeas, nihil enim secundum eum hic decernitur. [c 2Kb] Est quidem corpus Christi; sed non corporale, sed spirituale: est sanguis Christi; sed non corporalis, sed spiritualis. Nihil igitur hic corporaliter, sed spiritualiter sentiendum: corpus Christi est, sed non corporaliter; et sanguis Christi est, sed non corporaliter.

LXI. Item consequenter (Ibid.): »Unde et Apostolus, inquit, de typo ejus ait: Quia patres nostri escam spiritualem manducaverunt, et potum spiritualem biberunt (I Cor. X, 3, 4). Corpus enim Dei spirituale est; corpus Christi, corpus est divini Spiritus: [Col. 0152B] quia spiritus Christus, ut legimus in Threnis: Spiritus ante faciem nostram Christus Dominus (Thren. IV, 20).«

LXII. Luculentissime sanguinis et corporis Christi mysterium quemadmodum debeamus intelligere docuit. Cum enim dixisset patres nostros escam spiritualem manducasse, et potum spiritualem bibisse; cum tamen manna illud quod comederunt, et aquam quam biberunt, corporea fuisse nemo qui dubitet, adjungit de mysterio quod in Ecclesia nunc agitur, definiens secundum quid corpus sit Christi: »Corpus enim Dei, inquiens, corpus est spirituale.« Deus utique Christus; et corpus quod sumpsit de Maria Virgine, quod passum, quod sepultum est, quod resurrexit, corpus utique verum fuit, id est quod visibile [Col. 0152C] atque palpabile manebat. At vero corpus quod mysterium Dei dicitur, non est corporale, sed spirituale: quod si spirituale, jam non visibile neque palpabile. Hinc beatus Ambrosius subjungit: »Corpus, inquiens, Christi, corpus est divini Spiritus.« Divinus autem Spiritus nihil corporeum, nihil corruptibile, nihil palpabile quod sit, existit. At hoc [Col. 0153A] corpus quod in Ecclesia celebratur, secundum visibilem speciem et corruptibile est et palpabile.

LXIII. Quomodo ergo divini Spiritus corpus esse dicitur? Secundum hoc utique quod spirituale est, id est, secundum quod invisibile consistit et impalpabile, ac per hoc incorruptibile.

LXIV. Hinc in consequentibus (Ibid.): »Quia Spiritus Christus, ut legimus: Spiritus ante faciem nostram Christus Dominus.« [a 2Kb] Patenter ostendit secundum quod habeatur corpus Christi, videlicet secundum id quod sit in eo Spiritus Christi, id est divini potentia Verbi, quae non solum animam pascit, verum etiam purgat.

LXV. Propter quod ipse dicit auctor consequenter (Ibid.): »Denique cor nostrum esca ista confirmat, [Col. 0153B] et potus iste laetificat cor hominis (Psal. CIII, 15), ut Propheta commemoravit.« Num esca corporalis cor hominis confirmat, et potus corporeus laetificat cor hominis? Sed ut ostenderet quae esca vel qui potus sint de quibus loquitur, addidit signanter, esca ista, vel, potus iste. »Quae ista? vel qui iste? Corpus nimirum Christi, corpus divini Spiritus; et ut apertius inculcetur, spiritus Christus, de quo loquitur: Spiritus ante faciem nostram Christus Dominus.« Quibus omnibus evidenter ostenditur nihil in esca [Col. 0154A] ista, nihil in potu isto corporaliter sentiendum, sed totum spiritualiter attendendum.

LXVI. Non enim anima, quae corde hominis praesenti loco significatur, vel esca corporea, vel potu corporeo pascitur, sed verbo Dei nutritur ac vegetatur: quod apertius in libro V Sacramentorum (cap. 4) doctor idem affirmat: »Non iste panis est, inquiens, qui vadit in corpus; sed ille panis vitae aeternae, qui animae nostrae substantiam subministrat.«

LXVII. Et quia non de communi pane dixerit hoc sanctus Ambrosius, verum de pane corporis Christi, sequentia lectionis manifestissime declarant: loquitur enim de pane quotidiano, quem credentes sibi postulant dari.

[Col. 0154B] LXVIII. Et idcirco subjungit: »Si quotidianus est panis, cur post annum illum sumis; quemadmodum Graeci in Oriente facere consuerunt? Accipe ergo quotidie quod quotidie tibi prosit: sic vive, ut quotidie merearis accipere.« Ergo manifestum de quo pane loquitur, de pane videlicet corporis Christi, qui non ex eo quod vadit in corpus, sed ex eo quod panis sit vitae aeternae, animae nostrae substantiam fulcit.

LXIX. [b 7Kb] Hujus doctissimi viri auctoritate perdocemur [Col. 0155A] quod multa differentia separatur corpus in quo passus est Christus, et sanguis quem pendens in cruce de latere suo profudit, et hoc corpus quod in mysterio passionis Christi quotidie a fidelibus celebratur, et ille quoque sanguis qui fidelium ore sumitur, ut mysterium sit illius sanguinis quo totus redemptus est mundus. Iste namque panis et iste potus non secundum quod videntur corpus sive sanguis existunt Christi, sed secundum quod spiritualiter vitae substantiam subministrant. Illud vero corpus in quo semel passus est Christus, non aliam speciem praeferebat quam in qua consistebat; hoc enim erat quod vere videbatur, quod tangebatur, quod crucifigebatur, quod sepeliebatur. Similiter sanguis illius de lat re manans, non aliud apparebat [Col. 0155B] exterius et aliud interius obvelabat; [a 1Kb] verus itaque sanguis de vero corpore profluebat. At nunc sanguis Christi quem credentes ebibunt, et corpus [Col. 0156A] quod comedunt, aliud sunt in specie et aliud in significatione: aliud, quod pascunt corpus esca corporea; et aliud, quod saginant mentes aeternae vitae substantia.

LXX. De qua re beatus Hieronymus in commentario Epistolae Pauli ad Ephesios [b 1Kb] , ita scribit: »Dupliciter sanguis Christi et caro intelligitur: vel spiritualis illa atque divina, de qua ipse dicit: Caro mea vere est cibus, et sanguis meus vere est potus (Joan. VI, 56); vel caro, quae crucifixa est, et sanguis qui militis effusus est lancea.«

LXXI. Non parva doctor iste differentia corporis et sanguinis Christi fecit distinctionem. Namque dum carnem vel sanguinem quae quotidie sumuntur a fidelibus, spiritualia dicit esse; at vero caro quae [Col. 0156B] crucifixa est, et sanguis qui militis effusus est lancea, non spiritualia esse dicuntur neque divina [c 11Kb] , patenter insinuat, quod tantum inter se differunt quantum [Col. 0157A] differunt corporalia et spiritualia, visibilia et invisibilia, divina atque humana: et quod a se differunt, non idem sunt. Differunt autem caro spiritualis quae fidelium ore sumitur, et sanguis spiritualis [Col. 0158A] qui quotidie credentibus potandus exhibetur, a carne quae crucifixa est, et a sanguine qui militis effusus est lancea; sicut auctoritas praesentis viri testificatur: non igitur idem sunt.

[Col. 0159A] LXXII. Illa namque caro quae crucifixa est, de Virginis carne facta est, ossibus et nervis compacta, et humanorum membrorum lineamentis distincta, rationalis animae spiritu vivificata in propriam vitam et congruentes motus. At vero caro spiritualis quae populum credentem spiritualiter pascit, secundum speciem quam gerit exterius, frumenti granis manu artificis consistit, nullis nervis ossibusque compacta, nulla membrorum varietate distincta, nulla rationali substantia vegetata, nullos proprios motus potens exercere. Quidquid enim in ea vitae praebet substantiam, spiritualis est potentiae et invisibilis efficientiae, divinaeque virtutis: atque aliud longe consistit secundum quod exterius conspicitur, atque aliud secundum quod in mysterio creditur. Porro caro [Col. 0159B] Christi quae crucifixa est, non aliud exterius quam quod interius erat, ostendebat: quia vera caro veri hominis existebat, corpus utique verum in veri corporis specie consistens.

LXXIII. Considerandum quoque quod in pane illo non solum corpus Christi, verum etiam in eum credentis populi figuretur: unde multis frumenti granis conficitur, quia corpus populi credentis multis per verbum Christi fidelibus augmentatur. (Vide numm. 96 et 98.)

LXXIV. Qua de re, sicut in mysterio panis ille Christi corpus accipitur, sic etiam in mysterio membra populi credentis in Christum intimantur; et sicut non corporaliter sed spiritualiter panis ille credentium corpus dicitur, sic quoque Christi corpus [Col. 0159C] non corporaliter sed spiritualiter necesse est intelligatur.

LXXV. Sic et in vino qui sanguis Christi dicitur, aqua misceri jubetur, nec unum sine altero permittitur offerri, quia nec populus sine Christo, nec Christus sine populo; sicut nec caput sine corpore, vel corpus sine capite, valet existere. Aqua denique in illo sacramento populi gestat imaginem. (Vide [Col. 0160A] num. 81.) Igitur si vinum illud sanctificatum per ministrorum officium, in Christi sanguinem corporaliter convertitur; aqua quoque, quae pariter admista est, in sanguinem populi credentis necesse est corporaliter convertatur. Ubi namque una sanctificatio est, una consequenter operatio; et ubi par ratio, par quoque consequitur mysterium. At videmus in aqua secundum corpus nihil esse conversum, consequenter ergo et in vino nihil corporaliter ostensum. Accipitur spiritualiter quidquid in aqua de populi corpore significatur; accipiatur ergo necesse est spiritualiter quidquid in vino de Christi sanguine intimatur.

LXXVI. Item, quae a se differunt idem non sunt. Corpus Christi quod mortuum est et resurrexit, et [Col. 0160B] immortale factum jam non moritur, et mors illi ultra non dominabitur (Rom. VI, 9), aeternum est, nec jam passibile: hoc autem quod in Ecclesia celebratur, temporale est, non aeternum; corruptibile est, non incorruptum; in via est, non in patria. Differunt igitur a se, quapropter non sunt idem. Quomodo verum corpus Christi dicitur et verus sanguis?

LXXVII. Si enim corpus Christi est; et hoc dicitur vere quia corpus Christi est: in veritate corpus Christi est; et si in veritate corpus Christi, et corpus Christi incorruptibile est, et impassibile est, ac per hoc aeternum. Hoc igitur corpus Christi quod agitur in Ecclesia, necesse est ut incorruptibile sit et aeternum. Sed negari non potest corrumpi quod per partes comminutum [a 23Kb] dispartitur sumendum, et [Col. 0160C] dentibus commolitum in corpus trajicitur. Sed aliud est quod exterius geritur, aliud vero quod per fidem creditur: ad sensum quod pertinet corporis, corruptibile; quod fides vero credit, incorruptibile. [b 1Kb] Exterius igitur quod apparet, non est ipsa res, sed imago rei; mente vero quod sentitur et intelligitur, veritas rei.

LXXVIII. Hinc beatus Augustinus in Evangelii [Col. 0161A] Joannis Expositione (tract. XXVI), dum de corpore Christi loqueretur et sanguine, sic ait: »Manducavit et Moyses manna, manducavit et Aaron, manducavit et Phinees, manducaverunt ibi multi qui Deo placuerunt, et mortui sunt. Quare? Quia visibilem cibum spiritualiter intellexerunt, spiritualiter esurierunt, spiritualiter gustaverunt, ut spiritualiter satiarentur. Nam et nos hodie accipimus visibilem cibum; sed aliud est sacramentum, aliud virtus sacramenti.« Item in posterioribus: Hic est panis, qui de coelo descendit (Joan. VI, 59). Hunc panem significavit manna, hunc panem significavit altare Dei. Sacramenta illa fuerunt; in signis diversa sunt; in re quae significatur, paria sunt. Apostolum audi: Nolo vos ignorare, fratres, quia patres nostri omnes [Col. 0161B] sub nube fuerunt, et omnes eamdem escam spiritualem manducaverunt, et omnes eumdem potum spiritualem biberunt (I Cor. X, 1-4). Spiritualem utique, eamdem; non corporalem alterum; quia illi manna, nos aliud: spiritualem vero, quam nos. Et adjungit: »Et omnes eumdem potum spiritualem biberunt. Aliud illi, aliud nos, sed specie visibili: quod tamen hoc idem significaret virtute spirituali. Quomodo enim, eumdem potum? Bibebant, inquit, de spirituali sequenti eos petra: petra autem erat Christus. Inde panis unde potus. Petra Christus in signum, verus Christus in Verbo et in carne.«

LXXIX. »Item: Hic est panis de coelo descendens: ut si quis ex ipso manducaverit, non moriatur.« Sed quod pertinet ad virtutem sacramenti, non quod [Col. 0161C] pertinet ad visibile sacramentum; qui manducat intus, non foris; qui manducat in corde, non qui premit dente.«

LXXX. Item in posterioribus verba Salvatoris introducens, ita dicit: Hoc vos scandalizat, quia dixi: Carnem meam do vobis manducare, et sanguinem meum bibere? Si ergo videritis filium hominis ascendentem ubi erat prius? (Joan. VI, 62, 63.) Quid est hoc? Hinc solvit quod illos moverat, hinc aperuit unde fuerant scandalizati. Illi enim putabant eum erogaturum corpus suum: ille autem dixit se ascensurum in coelum utique integrum: Cum videritis filium hominis ascendentem ubi erat prius. Certe vel tunc videbitis, quia non eo modo quo putatis erogat [Col. 0162A] corpus; certe vel tunc intelligetis quia gratia ejus non consumitur morsibus; et ait: Spiritus est qui vivificat, caro non prodest (Ibid., 64).

LXXXI. Et pluribus interpositis, rursus adjicit: Quisquis autem, inquit idem Apostolus, Spiritum Christi non habet, hic non est ejus (Rom. VI, 9). Spiritus ergo est qui vivificat: caro autem non prodest quidquam. Verba quae ego locutus sum vobis, spiritus et vita sunt (Joan. VI, 64). Quid est, spiritus et vita sunt? Spiritualiter intelligenda sunt. Intellexisti spiritualiter, spiritus et vita sunt. Intellexisti carnaliter, etiam spiritus et vita sunt, sed tibi non sunt.

LXXXII. Hujus auctoritate doctoris verba Domini tractantis de sacramento sui corporis et sanguinis, [Col. 0162B] manifeste docemur, quod illa verba Domini spiritualiter et non carnaliter intelligenda sunt; sicut ipse ait: Verba quae ego loquor vobis, spiritus et vita sunt. Verba utique de sua carne manducanda, et de suo sanguine bibendo. Inde enim loquebatur unde discipuli fuerant scandalizati. Ergo ut non scandalizarentur revocat eos divinus Magister de carne ad spiritum, de corporea visione ad intelligentiam invisibilem.

LXXXIII. [a 1Kb] Videmus ergo: esca illa corporis Domini, et potus ille sanguinis ejus, secundum quid vere corpus ejus et vere sanguis ejus existunt, videlicet secundum quod spiritus et vita sunt.

LXXXIV. Item, quae idem sunt, una definitione comprehenduntur. De vero corpore Christi dicitur [Col. 0162C] quod sit verus Deus et verus homo: Deus, qui ex Deo Patre ante saecula natus; homo, qui in fine saeculi ex Maria virgine genitus. [b 1Kb] Haec autem dum de corpore Christi quod in Ecclesia per mysterium geritur dici non possunt, secundum quemdam modum corpus Christi esse cognoscitur; et modus iste in figura est et imagine, ut veritas res ipsa sentiatur.

LXXXV. In orationibus quae post mysterium corporis sanguinisque Christi dicuntur, et a populo respondetur, Amen; sic sacerdotis voce dicitur: [c 4Kb] Pignus aeternae vitae capientes, humiliter imploramus ut quod in imagine contingimus sacramenti, manifesta participatione sumamus.

[Col. 0163A] LXXXVI. Et pignus enim et imago, alterius rei sunt, id est non ad se, sed ad aliud aspiciunt. Pignus enim illius rei est pro qua donatur; imago illius cujus similitudinem ostendit. Significant enim ista rem cujus sunt, non manifeste ostendunt. [a 4Kb] Quod cum ita est, apparet quod hoc corpus et sanguis pignus et imago rei sunt futurae; ut quod nunc per similitudinem ostenditur, in futuro per manifestationem reveletur. Quod si nunc significant, in futuro autem patefacient, aliud est quod nunc geritur, aliud quod in futuro manifestabitur.

LXXXVII. Qua de re et corpus Christi et sanguis est quod Ecclesia celebrat, sed tanquam pignus, [Col. 0164A] tanquam imago. Veritas vero erit, cum jam nec pignus nec imago, sed ipsius rei veritas apparebit.

LXXXVIII. Item alibi: Perficiant in nobis, Domine, quaesumus, tua sacramenta quod continent: ut quae nunc specie gerimus, rerum veritate capiamus [b 1Kb] . Dicit quod in specie gerantur ista, non in veritate; id est per similitudinem, non per ipsius rei manifestationem. Differunt autem a se species et veritas. Quapropter corpus et sanguis quod in Ecclesia geritur, differt ab illo corpore et sanguine quod in Christi corpore jam glorificatum cognoscitur. Et hoc corpus pignus est et species; illud vero ipsa veritas. Hoc enim geretur donec ad illud perveniantur; [Col. 0165A] ubi vero ad illud perventum fuerit, hoc removebitur.

LXXXIX. Apparet itaque quod multa intra se differentia separantur, quantum est inter pignus et eam rem pro qua pignus traditur, [a 3Kb] et quantum inter imaginem et rem cujus est imago; et quantum inter speciem et veritatem. Videmus itaque multa differentia separari mysterium sanguinis et corporis Christi quod nunc a fidelibus sumitur in Ecclesia, et illud quod natum est de Maria virgine, quod passum, quod sepultum, quod resurrexit, quod coelos ascendit, quod ad dexteram Patris sedet. Hoc namque quod agitur in via spiritualiter est accipiendum, quia fides quod non videt, credit, et spiritualiter pascit animam, et laetificat cor, et vitam praebet [Col. 0165B] aeternam et incorruptionem, dum non attenditur quod corpus pascit, quod dente premitur, quod per partes comminuitur, sed quod in fide spiritualiter accipitur. At vero corpus illud in quo passus est et resurrexit Christus, proprium ejus corpus existit, de Virginis Mariae corpore sumptum, palpabile seu visibile, etiam post resurrectionem, sicut ipse discipulis ait: Palpate et videte quia spiritus carnem et ossa non habet sicut me videtis habere (Luc. XXIV, 39).

XC. Audiamus etiam quod beatus Fulgentius in libello de Fide dicat (cap. 19): »Firmissime tene, et nullatenus dubites, ipsum unigenitum Deum Verbum carnem [Col. 0166A] factum, se pro nobis obtulisse sacrificium, et hostiam Deo in odorem suavitatis; cui cum Patre et Spiritu sancto a patriarchis, et prophetis, et sacerdotibus, tempore Veteris Testamenti animalia sacrificabantur: et cui nunc, id est tempore Novi Testamenti, cum Patre et Spiritu sancto, cum quibus illi una est divinitas, sacrificium panis et vini, in fide et charitate, sancta catholica Ecclesia per universum orbem terrae offerre non cessat. In illis enim carnalibus victimis significatio fuit carnis Christi, quam pro peccatis nostris ipse sine peccato fuerat oblaturus, et sanguinis quem erat effusurus in remissionem peccatorum nostrorum. In isto autem sacrificio gratiarum actio atque commemoratio est carnis Christi quam pro nobis obtulit, et sanguinis quem pro nobis [Col. 0166B] effudit. De quo beatus Paulus apostolus dicit in Actibus apostolorum: Attendite vobis et universo gregi in quo vos Spiritus sanctus posuit episcopos regere Ecclesiam Dei, quam acquisivit sanguine suo (Act. XX, 28). In illis ergo sacrificiis quid nobis esset donandum, figurate significabatur; in hoc autem sacrificio quid jam nobis donatum sit, evidenter ostenditur.«

XCI. Dicens quod in illis sacrificiis quid nobis esset donandum significabatur; in isto vero sacrificio quid sit donatum commemoretur, patenter innuit quod [b 3Kb] sicut illa figuram habuere futurorum, sic et hoc sacrificium figura sit praeteritorum.

[Col. 0167A] XCII. Quibus dictis, quanta differentia sit inter corpus in quo passus est Christus, et hoc corpus quod pro ejus passionis commemoratione sive mortis sit, evidentissime declaravit. Illud namque proprium et verum, nihil habens in se vel mysticum vel figuratum; hoc vero mysticum; aliud exterius per figuram ostentans, aliud interius per intellectum fidei repraesentans. (Vide num. 91.)

XCIII. Ponamus adhuc unum Patris Augustini testimonium, quod et dictorum fidem nostrorum astruat et sermonis marginem ponat. In sermone quem fecit ad populum de Sacramento altaris sic infit: »Hoc quod videtis in altari Dei, jam transacta nocte vidistis; sed quid esset, quid sibi vellet, quam magnae rei sacramentum contineret, nondum [Col. 0167B] audivistis. Quod ergo videtis, panis est et calix, quod vobis etiam oculi vestri renuntiant. Quod autem fides vestra postulat instruenda, panis est corpus Christi, calix est sanguis Christi. Breviter quidem hoc dictum est, quod fidei forte sufficiat; sed fides instructionem desiderat. Dicit enim propheta: Nisi credideritis, non intelligetis (Isa. VII, 9). Potestis ergo dicere mihi: Praecepisti ut credamus, expone ut intelligamus. Potest enim animo cujuspiam cogitatio talis oboriri: Dominus noster Jesus Christus novimus unde acceperit carnem, de virgine scilicet Maria; infans lactatus est, nutritus est, crevit, ad juvenilem aetatem perductus est, a Judaeis persecutionem passus est, ligno suspensus est, interfectus est, de ligno depositus est, sepultus est, tertio die [Col. 0167C] resurrexit; quo die voluit, in coelum ascendit; illuc levavit corpus suum; inde venturus est judicare vivos et mortuos; ibi est modo sedens ad dexteram Patris. Quomodo panis corpus ejus? et calix, vel quod habet calix, quomodo ejus est sanguis? Ista, fratres, ideo dicuntur sacramenta, quia in eis aliud videtur et aliud intelligitur: quod videtur, speciem habet corporalem; [Col. 0168A] quod intelligitur, fructum habet spiritualem.

XCIV. Ista venerabilis auctor dicens instruit nos quid de proprio corpore Domini, quod de Maria natum, et nunc ad dexteram Patris sedet, et in quo venturus judicare vivos et mortuos; et quid de isto quod super altare ponitur et populo participatur, sentire debeamus. Illud integrum est, neque ulla sectione dividitur, nec ullis figuris obvelatur: hoc vero quod supra mensam Domini continetur, et figura est, quia sacramentum est; et exterius quod videtur, speciem habet corpoream quae pascit corpus: [a 1Kb] interius vero quod intelligitur, fructum habet spiritualem qui vivificat animam.

XCV. Et de hoc mystico corpore volens apertius et manifestius loqui, sic dicit in consequentibus [Col. 0168B] (Ibid., in fine; epist. S. Fulgentii ad Fernandum diaconum): »Corpus ergo Christi si vultis intelligere, Apostolum audite dicentem: Vos estis corpus Christi et membra (I Cor. XII, 27); mysterium vestrum in mensa Domini positum est, mysterium vestrum accipitis. Ad id quod estis, Amen respondetis; et respondendo subscribitis. Audis ergo, Corpus Christi, et respondens, Amen, esto membrum corporis Christi, ut verum sit Amen. Quare ergo in pane? Nihil hic de nostro afferamus; ipsum Apostolum dicentem audiamus, cum de isto sacramento loqueretur, ait: Unus panis, unum corpus multi sumus in Christo (I Cor. X, 17),« et reliqua.

XCVI. Sanctus Augustinus satis nos instruit quod sicut in pane super altare positum corpus Christi [Col. 0168C] signatur, sic etiam et corpus accipientis populi, ut evidenter ostendat quod corpus Christi proprium illud existat, in quo lactatus, in quo passus, in quo mortuus, in quo sepultus, in quo resurrexit, in quo coelos ascendit, in quo Patris ad dexteram sedet; in quo venturus est ad judicium. [b 4Kb] Hoc autem quod supra mensam Dominicam positum est, [Col. 0169A] mysterium continet illius, sicut etiam identidem mysterium continet corporis populi credentis, Apostolo testante: Unus panis, unum corpus multi sumus in Christo.

XCVII. Animadvertat, clarissime princeps, sapientia vestra quod positis sanctarum Scripturarum testimoniis et sanctorum Patrum dictis evidentissime monstratum est, quod panis qui corpus Christi, et calix qui sanguis Christi appellatur, figura sit, quia mysterium: et quod non parva differentia sit inter corpus quod per mysterium existit, et corpus quod passum est, et sepultum, et resurrexit. Quoniam hoc proprium Salvatoris corpus existit, nec in eo vel aliqua figura, vel aliqua significatio, sed ipsa rei manifestatio cognoscitur, et ipsius visionem credentes [Col. 0169B] desiderant; quoniam ipsum est caput nostrum, et ipso viso satiabitur desiderium nostrum; quo ipse et Pater unum sunt, non secundum quod corpus habet Salvator, sed secundum plenitudinem divinitatis quae habitat in homine Christo.

XCVIII. At in isto quod per mysterium geritur figura est non solum proprii corporis Christi, verum etiam credentis in Christum populi (Vide num. 116): utriusque namque corporis, id est et Christi, quod passum est et resurrexit; et populi in Christo renati atque de mortuis vivificati, figuram gestat.

XCIX. Addamus etiam quod iste panis et calix (Vide num. 96), qui corpus et sanguis Christi nominatur et existit, memoriam repraesentat Dominicae passionis sive mortis, quemadmodum ipse in Evangelio [Col. 0169C] dixit: Hoc facite in mei commemorationem (Luc. XXII, 19). Quod exponens apostolus Paulus ait: Quotiescunque manducabitis panem hunc, et calicem bibetis, mortem Domini annuntiabitis donec veniat (I Cor. XI, 26).

[Col. 0170A] C. Docemur a Salvatore, necnon a sancto Paulo apostolo, quod iste panis et iste sanguis qui super altare ponuntur, in figuram sive memoriam Dominicae mortis ponantur, ut quod gestum est in praeterito, praesenti revocet memoriae; ut illius passionis memores effecti, per eam efficiamur divini muneris consortes, per quam sumus a morte liberati: cognoscentes quod ubi pervenerimus ad visionem Christi, talibus non opus habebimus instrumentis, quibus admoneamur quid pro nobis immensa benignitas sustinuerit; quoniam ipsum facie ad faciem contemplantes, non per exteriorem temporalium rerum admonitionem commovebimur, sed per ipsius contemplationem veritatis aspiciemus quemadmodum nostrae salutis auctori gratias agere debeamus.

[Col. 0170B] CI. Nec ideo quoniam ista dicimus, putetur in mysterio sacramenti corpus Domini vel sanguinem ipsius non a fidelibus sumi (Vide num. 96), quando fides non quod oculus videt, sed quod credit, accipit: quoniam spiritualis est essa, et spiritualis potus, spiritualiter animam pascens, et aeternae satietatis vitam tribuens; sicut ipse Salvator mysterium hoc commendans loquitur: Spiritus est qui vivificat; nam caro nihil prodest (Joan. VI, 64).

CII. Imperio vestrae magnitudinis parere cupientes, praesumpsi parvus rebus de non minimis disputare, non sequentes aestimationis nostrae praesumptionem, sed majorum intuentes auctoritatem. Quae si probaveritis catholice dicta, vestrae meritis fidei deputate, quae, deposita regalis magnificentiae gloria, [Col. 0170C] non erubuit ab humili quaerere responsum veritatis. Sin autem minus placuerint, id nostrae deputetur insipientiae, quae quod optavit, minus efficaciter valuit explicare.




[Col. 0171]
DISSERTATIO IN LIBRUM DE CORPORE ET SANGUINE DOMINI, Auctore Jacobo BOILEAU, theologo Parisiensi. RATRAMNO asseritur liber de Corpore et Sanguine Domini, et contra Joannem Harduinum, societatis Jesu presbyterum, ab omni novitatis aut haeresis Calvinianae suspicione et inventione vindicatur.

[Col. 0171A] Cum anno 1689 vir theologus societatis Jesuiticae publici juris fecerit Parisiis, typis Francisci Muguetii, regis Christianissimi et illustrissimi archiepiscopi Parisiensis bibliopolae, epistolam S. Joannis Chrysostomi ad Caesarium monachum, quam notis et dissertationi de sacramento altaris associavit; consilio mihi non cognobili et incogitabili, occasione data vel capta, Ratramnum presbyterum, monachum Corbeiensem, non esse genuinum auctorem libri octingentis abhinc annis »de Corpore et Sanguine Domini« ad Carolum Magnum sive Calvum imperatorem inscripti, sibi persuasit, dictumque librum multis haereseos sphalmatis conspurcatum atque errorum contumeliis inquinatum sive impiatum existere totis viribus comprobavit. Ego vero cum animadvertissem placuisse ejusmodi dissertatori argumenta confutare et frangere quibus Ratramni suasionem sive fidem ab omni haeresis suspicione liberasse omnesque libri de Corpore et Sanguine Domini contumelias expunxisse [Col. 0171B] mihi persuaseram, editione Latino-Gallica studio et cura mea facta Parisiis apud Joann. Boudot sub Sole Aureo anno 1686, quam praefatione apologetica exornaveram atque accessionibus notarum cumulaveram; ad scribendam hanc responsionem animum appuli, in qua duo recepi comprobanda, quae mihi non solum probabilia, verum etiam certissima semper visa sunt: scilicet Ratramnum esse verum ac sincerum hujus libri auctorem, nullaque haeresis aut erroris contumelia foedari posse. Exsurge igitur, lector erudite, et postpositis opinionibus, anticipatis plerumque quibus indocti doctique passim scriptores theologi mentem de hoc negotio occuparunt, hanc judica causam: a tua scilicet sententia facta sponsione a me nunquam appellatum iri.

Optimum argumenti genus ad ascribendum et adjudicandum librum auctori suo assumitur ex antiquis manuscriptis, quibus hujus auctoris nomen praefigitur, sinceris, non commentitis, neque sursum [Col. 0171C] neque deorsum adulteratis. Verumenimvero inter litteratos ejusmodi tituli seu litterae sunt auctoritates cardinales causae litisque decretoriae videntur, nec suffulta his jura longitudine temporis emoriuntur. At vero dubitandi locus non relinquitur quin ejusmodi codices autographi ipsa aetate Ratramni scripti et exarati eique ascripti sint, cum nomine ejus exornati reperiantur. Ex apographo octingentorum annorum abbatiae Lobiensis publici juris feci cum versione Gallica, cujus usum mihi fecerat doctissimus Mabillonius, ordinis S. Benedicti illustris monachus, sinceritate et sublimi humilitate perinsignis in re litteraria diplomatica, et discernendis veris a [Col. 0171D] falsis manuscriptis codicibus peritissimus. Alterius septingentorum annorum abbatiae Salem Weiller mentionem facit in Itinere Germanico: cui nomen [Col. 0172A] Ratramni pariter inscriptum est. Porro acta ejusmodi instrumenta nisi ementita probentur, obtrectari aut contradici non possunt. Igitur cum dissertator codices manuscriptos Ratramni nomine inscriptos in falsi suspicione non ponat, jacturam contradicendi aut refutandi sponte fecisse videatur necesse est.

Illustrissimus Petrus de Marca, archiepiscopus Parisiensis, in cujus sententiam novitate perculsus dissertator sponte venit, ejusmodi codices manuscriptos nec viderat, nec in rerum natura superesse intellexerat: et revera in opinione de Ratramni nomine lucubrationi de Corpore et Sanguine Domini falso ascripto non permansisset, nec Joanni Scoto vindicasset in epistola ad domnum Lucam Dacherium, ordinis S. Benedicti doctissimum et illustrissimum monachum, anno Domini 1659, si ejusmodi codices ad aures ejus pervenissent; hoc enim de tanto viro, tam docto, tam bonae famae inter litteratos cupido valde credibile est. Ego vero probabiliter [Col. 0172B] existimo ad pristinam sententiam rediisse vel potius pristinae sententiae defensionem, ut ex tractatu de Eucharistia intelligere facile est, ab ejus contubernali et consanguineo abbate Fagetio publici juris facto, et ex libera praedicti antistitis confessione domno Lucae Dacherio facta antequam ei epistolam illam celebrem inscriberet, tomo II Spicilegii publicatam. De clarissimi hujus antistitis sinceritate dubitandi locum non reliquit doctissimus Mabillonius in praefatione secundae partis quarti saeculi Benedictini, pag. 45, § 6; qua conceptis verbis mentem ejus testificatione omni exceptione majore ex hac confessione explicat: »Quid de hoc Ratramni libro sentiret eruditissimus antistes interrogaverat Dacherius: verbis respondit se probe sentire; at sententiam proferre rogatus, in aliam partem abiit.«

Insuper qua specie veritatis Joannes Scotus personam et larvam Ratramni, hominis forte adhuc vivi, inter litteratos clari et consuetissimi, induit, qui faciliter abnuere et insolentiam retundere et [Col. 0172C] larvam eripere poterat ac mendacium exprobare? Quod patrocinium in celato nomine sibi procurare potuit, imperatore Carolo Calvo doctorum sententiam de corpore Christi in Eucharistia palam inquirente? Quid diversa sentientibus catholice viris, nemine homine crimine haeresis accusato aut accusante, opus fuit commentito nomine pseudepigrapha adespota scripta in vulgus emittere? Haec enim luce meridiana clarius patent ex secundo numero libri de Corpore et Sanguine Domini, ex quo intelligimus totam hanc controversiam inter fideles et catholicos viros exstitisse. Verum cum ducentis post libri Ratramni editionem annis, exsurgente haeresi [Col. 0172D] Berengarii, qui sectae istiusmodi nomen dederant, librum Joannis Scoti ad suae causae patrocinium prodiderunt, nunquam dixerunt libro de Corpore et [Col. 0173A] Sanguine citato subjectum fuisse nomen Ratramni aut Bertrami loco Joannis Scoti. Nec viri catholici qui adversus Berengarium causam fidei catholicae tuendam receperunt ejusmodi nominis mutationem aut INSCRIPTIONEM objectarunt. Revera scriptores quidam catholici, humilitatis causa, celato nomine suas lucubrationes olim in publicam lucem emiserunt, uti contigit auctori librorum de Imitatione Christi, libris de Sacramentis S. Ambrosii, Commonitorio Vincentii Lirinensis et pluribus aliis, ejusmodi nominum dissimulatio locum dedit inscriptioni et subjectioni falsorum nominum atque ex his infinita eruditorum virorum involucra exorta sunt, vanaeque de plerisque auctoribus conjecturae in mentes hominum incurrerunt. Sed vix post inventam artem typographicam, industria ejusmodi dedita opera subjiciendi nomina commentitia pro veris reperta est, ac coxiges litterati ova sua in alieno nido parere coeperunt. Inventum enim difficile [Col. 0173B] habent ante haec tempora, paucis exceptis, scriptores pseudonymi, licet anonymi non desint: scriptores scilicet, qui, celato proprio nomine suis lucubrationibus falsum ac supposititium imposuerint: vix enim in historia vetustatis invenies, praeter Apologiam Origenis, quae nomine Pamphili martyris inscripta, Eusebii Caesariensis a plerisque creditur. Constat apud omnes librum de Corpore et Sanguine Domini jussu imperatoris Caroli Calvi scriptum fuisse; auctoremque esse virum doctum in quo sublimis humilitas cum sapientia decertat, cujus sententiam de hoc mysterio rex percontatus fuerat. Insuper applicata mente et voluntate praecavet ne quid ex seipso proferat, sed sententias Patrum undique prodit et spirat. Quid ergo ei metuendum erat et quae causa subjiciendi ejusmodi lucubrationi, tot sententiis Patrum expletae nomen commentitium? Quid proprium celare juvabat hominem instigatione et jussu imperatoris scribentem? Haec enim Joanni Scoto neutiquam conveniunt, quem etiam improbabile [Col. 0173C] esset et incredibile finxisse et subjecisse se imperatoris jussu ad scribendum librum compulsum fuisse. Nemini enim homini mentis compoti frons adeo periit, ut, rege et imperatore in vivis superstite, palam et publice fingere audeat se magni principis jussu scribere de summo religionis negotio, seque in imminens periculum ac vitae famaeque discrimen adducere et saltem accusationem falsarii omnes verecundiae fines impudenter transeuntis sustinere.

Imaginosi videtur etiam esse cerebri Bertrami nomen sibi persuadere in Ratramnum ab exeuntis saeculi noni et ineuntis decimi libellionibus seu amanuensibus conversum fuisse. Nam ea aetate liber de Corpore et Sanguine Domini, vel haereticus vel catholicus, in manibus omnium versabatur. Si catholicus, quid necesse erat Joanni Scoto celato nomine in vulgus emittere? Si vero haeresi inquinatus habebatur, qua specie poterat nomen ei inscribi auctoris [Col. 0173D] de religione catholica egregie meriti, viri sanctitate et doctrina illustrissimi, imo Ratramni Corbeiensis monachi et presbyteri, abbatis Orbacensis, ut Flodoardus refert, cujus ope episcopi Gallicani Ecclesiam Occidentis adversus Graecos tuendam existimaverant; qui doctrinam S. Augustini de Praedestinatione nervose defenderat jussu Caroli Calvi regis Franciae? Fateri igitur necesse est hanc fictionem et impositionem nominis Ratramni libro de Sanguine corporis Christi defendi non posse nisi a temerario critico. Porro ex his maxime consequitur non posse Erigero ascribi, quod propter hanc nominis Bertrami in Ratramni translationem undecimo saeculo auctorem libri de Corpore et Sanguine Domini Ratramnum appellaverit: hoc enim inter veras et genuinas Erigeri lucubrationes nullibi in oculos incurrit, nec apud ullum undecimi saeculi scriptorem ecclesiasticum, quo lites et controversiae Berengarii contestatae et redintegratae sunt, hujus libri de Corpore et Sanguine [Col. 0174A] Domini mentione semper postposita et silentio altissimo sepulta. Revera scriptor anonymus a Cellotio, Jesuiticae societatis theologo, publici juris factus in appendice ad Historiam Gotteschalci, inter adversarios Paschasii abbatis Corbeiensis Ratramnum nominatim recenset. Sed inter anonymum et Erigerum multum interest: quippe cum e contra Erigerus ipse adversus Paschasium scripserit, uti intelligimus ex continuatore Chronici abbatiae Lobiensis qui exscripsit haec verba ex Chronico Sigeberti, abbatis Gemblacensis: »Congessit etiam Erigerus contra Radbertum multa catholicorum Patrum scripta de Corpore et Sanguine Domini.« Quae videri possunt tom. VI Spicilegii Dacheriani, fol. 591. Nec etiam ejusmodi nominum Bertrami et Ratramni conversio aut mixtio fraudi fuit Sigeberto, duodecimi saeculi scriptori, ut dissertatori placet, nam vero ac genuino auctori hunc librum de Corpore et Sanguine Christi ascripsit Sigebertus in suo ecclesiasticorum Scriptorum [Col. 0174B] Catalogo, scilicet nominatim Ratramno, quod quidem ad fidem antiquorum codicum manuscriptorum expressisse videtur dilucide. Et revera si quidam Sigeberti codices manuscripti incurrant, in quibus Bertrami nomen legatur non Ratramni, recentiores sunt et emporeutici: nec alibi legisse dissertatorem puto quam in typis expressis sine cura et fide Sigeberti exemplaribus.

Ex his facile est intelligere quam parum firma sit critica dissertatoris, dum sibi fingit, pag. 166, Paschasium Radbertum, abbatem Corbeiensem significare voluisse auctorem libri de Corpore et Sanguine Domini his verbis in epistola ad Frudgardum: »Quamvis ex hoc quidam de ignorantia errent, nemo tamen est adhuc in aperto qui hoc ita esse contradicat quod totus orbis credit et confitetur.« Haec enim verba sic interpretatur dissertator. Innuit haud dubie, inquit, »his verbis notum sibi volumen esse cujus artifex non auderet quod aiunt [Col. 0174C] congredi, sed larvatus incederet. Scribebat autem hanc epistolam Paschasius sub annum 860.« Enimvero si revera hanc epistolam ad Frudgardum anno 860 scripsit Paschasius, improbabile est ad librum de Corpore et Sanguine Domini Ratramni respexisse: quippe cum scilicet annis fere quindecim post hunc annum compositus sit, quo tempore Carolus Calvus ad imperium Occidentis pervenit, uti perspectum habemus ex titulo praefationis hujus libri, his verbis concepto: »Ad Carolum Magnum imperatorem,« qui in antiquis codicibus manuscriptis occurrit, ad quorum fidem liber de Corpore et Sanguine Domini primulum typis expressus est anno 1532. Nam ex omnibus chronicis intelligimus Carolum Calvum, hoc titulo designatum, ad imperium non pervenisse ante annum 875, quo a summo pontifice Joanne VIII coronatus fuit, vi et armis profligato Ludovico rege Germaniae, cognomento Germanico, qui Francofurti anno continenti 876, 28 Augusti interiit. Constat etiam apud omnes Carolum Calvum [Col. 0174D] duobus tantum annis imperasse, mortuum scilicet die 6 Octobris anno 877. Sed patet abundanter quam temere dissertator in errorem inductus sit, dum hoc anno 860 Paschasium epistolam ad Frudgardum scripsisse defendit: quippe cum eo plures anni a morte Paschasii jam effluxerant quam ante annum 853 contigisse necesse videtur, nempe quo abbas Corbeiensis, nomine Odo, secundo concilio Suessoniensi subscripsit, qui in locum Paschasii successerat. Dicet fortasse dissertator Paschasium abdicasse curam abbatiae Corbeiensis eo anno 852 aut 853, et nondum obiisse; sed utcunque res sit, non probabit ultra annum 859 vel 60 vixisse: adeoque abundantius patebit librum Ratramni in mentem Paschasii incurrere non potuisse in epistola ad Frudgardum, cum non nisi imperante Carolo Calvo, cui sub titulo imperatoris inscriptus fuit, »ad Carolum Calvum imperatorem,« compositus sit, intra scilicet annum 875, quo ad imperium pervenit Carolus, et 877, quo [Col. 0175A] veneno a medico Zedechia sibi propinato exstinctus est.

Ex his dilucide consequitur quam sibi persuadeat perperam dissertator. Hincmarum, Rhemensem archiepiscopum, hujusce libri de Corpore et Sanguine Domini, quem Ratramno vindicamus, mentionem fecisse anno 859, tomo I libri de Praedestinatione, cap. 21, pag. 232: ibi enim conceptis verbis ait non Ratramnum, sed Joannem Scotum ab omnibus palam ac publice reputari auctorem, capitum quae confutanda receperat dictus Hincmarus. Sed insuper quae contra fidem Ecclesiae ex doctrina et libro Joannis Scoti exscripserat in libro de Corpore et Sanguine Domini, sub nomine Ratramni neutiquam occurrunt. Haec enim verba vel verborum sensus quo numero innotescunt apud Ratramnum? 1o QUOD TRINA SIT DEITAS. 2o QUOD ANGELI SINT NATURA CORPORALES? QUOD ANIMA HOMINIS NON SIT IN CORPORE? 3o QUOD SACRAMENTA ALTARIS NON VERUM CORPUS ET [Col. 0175B] SANGUIS SINT DOMINI, SED TANTUM MEMORIA VERI CORPORIS ET SANGUINIS EJUS. Revera dicit Ratramnus num. 99 et 100: »Quod iste panis et calix, qui corpus et sanguis Christi nominatur et existit, memoriam repraesentat Dominicae passionis, quemadmodum ipse dixit in Evangelio: Hoc facite in meam commemorationem.« Quod quidem verissimum et catholicae fidei congruentissimum est. Non enim ait Ratramnus non esse verum corpus, imo vero corpus et sanguis Christi nominatur et existit. Nec ait esse tantum memoriam, nam in hac voce TANTUM virus immanis haeresis consistit. Praeterea ne ex verbis Ratramni contumeliam caperent viri catholici, continenti sermone prudenti cautione ab omni veneno et malo haeresis declinat his verbis: »Nec quoniam ista dicimus putetur in mysterio sacramenti corpus Domini vel sanguinem ipsius non a fidelibus sumi, quando fides non quod oculus videt, sed quod credit accipit.« Enimvero si non accipiatur in Eucharistia, sive non credatur accipi, quod oculus videt, sed [Col. 0175C] quod credit fides, necesse est credi verum Christi corpus accipi: quippe cum fides ibi credat verum Christi corpus existere, nominatur scilicet et existit. Insuper haec capitula quae refutat Hincmarus observat aetate sua palam ascripta fuisse, nemine reclamante, Joanni Scotigenae et Prudentio, Trecensi episcopo, neutiquam vero Ratramno, cujus virtus ac fides, sordidae haeresis nescia, intaminatis honoribus fulget. Lege librum de Praedestinatione Hincmari, cap. 21, pag. 350: »Quorum capitulorum auctores, inquit, vel potius sibi compugnatores, et in quibusdam veritatis impugnatores, jactitantur a multis Prudentius episcopus et Joannes Scotigena.«

Non juri aut rationi congruentius sibi persuadet dissertator, pag. 167, vultum retexisse seu paropidem detraxisse auctori libri de Corpore et Sanguine Domini Adrevaldum, monachum Floriacensem tempore Caroli Calvi, in libello ea de causa scripto contra ineptias Joannis Scoti, relato tom. XII Spicilegii [Col. 0175D] Dacheriani. Enimvero libellus Adrevaldi scriptus tempore Caroli Calvi, vel fuit antequam imperium capesseret vel post. Si ante, larvam detrahere non potuit libro nondum confecto; si vero post, scilicet ab anno 875 ad annum 877, quomodo larvam detrahere potuit? quippe cum ea aetate nemini homini dubium suboleret, ex mente dissertatoris, quin auctor libri esset Joannes Scotus, et ipse Adrevaldus non contra ineptias Ratramni aut Bertrami, sed Joannis Scoti nominatim scripserit.

Praeterea si Ratramnus fuisset auctor illarum ineptiarum quas sub nomine Joannis Scoti refutat Adrevaldus, deberent istiusmodi ineptiae in libro Ratramni reperiri, vel omnino vel ex parte. At vero nullatenus incurrunt in oculos hominis accurate legentis; itaque ne quidem de libro Ratramni, sive de libro quem defendimus de Corpore et Sanguine Domini, cogitavit Adrevaldus.

[Col. 0176A] At, inquit dissertator, tempore Berengarii non sub alio nomine quam Joannis Scoti cognitus est liber de Corpore et Sanguine Domini. Solitarius Sigebertus iterum ascribit Bertramo. Responsio facilis est librum de Corpore et Sanguine Domini Ratramni a sectatoribus Berengarii neutiquam in sui erroris patrocinium proditum fuisse, sed solum Joannis Scoti erroribus Berengarii magis propitium et conducibilem.

Insuper continenti sermone addit dissertator, ut probet opusculum Joanni Scoto ascriptum revera ad Ratramnum pertinere et ei adjudicari debere, Epistolam Ascelini monachi ad Berengarium, exscriptam et publicatam inter notas domini Lucae Dacherii ad Vitam Lanfranci, Cantuariensis archiepiscopi, pag. 25, in qua prodidit haec verba quibus designari librum Ratramni quem vindicamus, defendit: »Joannem Scotum nec inconsiderate, nec impie, nec indigne sacerdotio meo habeo: quem [Col. 0176B] toto nisu totaque intentione ad hoc solum tendere video, ut mihi persuadeat hoc, videlicet quod in altari consecratur, neque vere Christi sanguinem esse.«

Verum hoc genere argumenti tam iniquum quam probrosum est Ratramno ejusmodi sententiam ascribere, cum praesertim nunquam sic locutus sit. Nihil magis a sensu communi hominum alienum videtur quam sibi fingere et formare hominem qui hoc quod in altari consecratur, non credat vere corpus neque vere Christi sanguinem esse; et tamen sibi persuadeat, et neutiquam dubitet, per mysterium Eucharistiae panem et vinum in corporis et sanguinis sui conversa substantiam, a fidelibus sumenda. Quid enim nos docet fides Ecclesiae? quid ea fide credimus et confitemur? nisi per mysterium Eucharistiae panem et vinum quae consecrantur in altari, vere in substantiam corporis et sanguinis Christi conversa a fidelibus sumi, a nobis percipi? At vero hoc conceptis verbis ore dixit et manu scripsit noster Ratramnus [Col. 0176C] sive Bertramus lib. de Corpore et Sanguine Domini, num. 30: »Tunc intelligetis quod non sicut infideles arbitrantur carnem meam a credentibus comedendam; hoc est, ut supra docet, eodem numero, non per partes frustatim distribuendam et discerpendam, sed VERE per mysterium, panem et vinum in corporis et sanguinis mei conversa substantiam a fidelibus sumenda.«

Incredibile est, incogitabile et prorsus , nisi omnia naturalis et rationabilis aequitatis jura violanda sint, hominem non credentem quod in altari consecratur neque vere corpus neque vere Christi sanguinem esse, credere sincere secundum substantiam invisibilem, hoc est per omnipotentiam Verbi, corpus et sanguinem Christi vere existere in altari: haec enim adeo repugnant, ut in eodem cerebro non interturbato prorsus insociabilia videantur. Verumtamen haec ultima verba mentem Ratramni penitus explicant: quippe cum ex num. 49 dicti libri exscripta sint. Lege: [Col. 0176D] »Ex his omnibus quae sunt hactenus dicta monstratum est quod corpus et sanguis Christi quae fidelium ore in Ecclesia percipiuntur, figurae sunt secundum speciem visibilem. At vero secundum invisibilem substantiam, id est divini potentiam Verbi, vere corpus et sanguis Christi existunt.« Eadem iterat num. 99: »Addamus quod iste panis et calix qui corpus et sanguis Christi nominatur, et existit.«

Sed ut probationum nostrarum accessionibus nihil desit, quaero libenter a dissertatore num sibi fingere possit hominem prorsus abnuentem fidei Ecclesiae catholicae, scilicet hoc quod in altari consecratur neque vere corpus neque vere Christi sanguinem esse sibi persuadentem, qui nefas existimet non solum negare corpus esse sanguinemque Christi in Eucharistia, verum etiam cogitare. Haec enim non minus repugnantia et insociabilia sunt. Attamen nullus dubitandi locus relinquitur quin Ratramnus [Col. 0177A] conceptis verbis dicat num. 15: »Compelluntur negare corpus esse sanguinemque Christi, quod nefas est non solum dicere, verum etiam cogitare.« Quae cum ita sint, luce meridiana clarius constat librum Joannis Scoti, de quo mentionem facit Ascelinus in epistola ad Berengarium, neutiquam debere Ratramno ascribi, sed suo auctori Joanni Scotigenae restitui.

At, inquit dissertator, quae in libro Joannis Scoti occurrunt, totidem syllabis exscripta recurrunt in libro Ratramni, num. 88, ut ex epistola Ascelini intelligere facile est: »Hoc autem, scilicet neque vere corpus neque sanguinem esse, astruere nititur ex sanctorum Patrum opusculis quae exponit, quorum illam sancti Gregorii orationem hic adnotare sufficiat: Perficiant in nobis tua, Domine, quaesumus, sacramenta quod continent, ut quae nunc specie gerimus rerum veritate capiamus. Quam exponendo praedictus Joannes inter caetera nostrae fidei contraria: Specie, inquit, geruntur ista, non veritate; quod non catholice [Col. 0177B] dictum, si bene tuam vigilantiam novi, non ignoras.«

Objectionem tuam facile friabilem omittere poterat dissertator. Revera enim haec oratio Sacramentarii sancti Gregorii conceptis verbis legitur apud Ratramnum, sed in patrocinium sensus catholici et ab opinione Joannis Scoti alienissimi eam prodidit. Quippe Joannes Scotus ex his verbis, quae nunc specie gerimus, rerum veritate capiamus, defendebat intelligi corpus Christi in figura tantum existere, neutiquam vero ejus existentiam, rem et substantiam in Eucharistia reperiri. Sed sensum prorsus alienum et repugnantem ex hac oratione percipit Ratramnus. Existimabat enim corpus et sanguinem in figura, hoc est sub velamento et conopeis, speciei invisibilis revera existere: sed non in figura tantum, et per haec verba, rerum veritate capiamus, intelligebat manifestationem et apertam corporis et sanguinis Christi declarationem omni figura vacuam et [Col. 0177C] expertem. Quamobrem sic explicat orationem sancti Gregorii: »Dicit quod in specie illa geruntur, non in veritate, id est per similitudinem, non per ipsius rei manifestationem.« Si haec verba per similitudinem, non per ipsius rei manifestationem, addidisset Joannes Scotus, nunquam eum crimine haeresis postulasset Ascelinus; haec enim vox veritatis quadam amphibolia, id est aequivocatione, laborat, uti observavimus in praefatione hujusce opusculi Ratramni. Nec solum significat rei existentiam quae sub figuris seu velis ac paropidibus consistere potest, verum etiam patefactionem seu manifestationem omni figura ac tropo, velo, paropidi insociabilem. Adeoque Ratramnus, ut sensum ex oratione sancti Gregorii quem tuendum recepit explicet, aliam orationem num. 75 ex Missali Gelasii assumpsit, in quo haec verba leguntur, ut quod in imagine contingimus, sacramenti manifesta participatione sumamus. Hanc orationem, suis rebus non conducibilem [Col. 0177D] sed incommodam, non prodidit Joannes Scotus. Sensum catholicum a Ratramno huic voci veritatis ascriptum adoptavit Lanfrancus, Cantuariensis archiepiscopus, fidei catholicae adversus Berengarium defensor fortissimus, uti ex Dialogo ejus adversus Berengarium intelligimus, in quo haec leguntur: »Postulat quippe sacerdos ut corpus Christi quod sub specie panis vinique nunc geritur, manifesta visione sicut revera est quandoque capiatur, veritas enim pro manifestatione in sacris litteris reperitur.« Quis vero dicat verba Joannis Scoti totidem plane syllabis in Lanfranci libro reperiri? Contendit adhuc plus quam potest dissertator in eo quod Berengarius in epistola ad Lanfrancum ait sententiam Joannis Scoti esse contrariam Paschasio et fore aliam a sanctis Ambrosio, Hieronymo et Augustino cuicunque adversari voluerit Joanni Scoto; lucubrationem Ratramni nullam habere dissimilitudinem a libro Joannis [Col. 0178A] Scoti, quippe cum eosdem Patres Ratramnus proferat, scilicet Augustinum, Hieronymum et Ambrosium. Addit etiam Erigenam inter adversarios Paschasii recensere Ratramnum: sed quid tum? Nihil enim vetat sententiam Joannis Scoti repugnare Paschasio, et Ratramnum cum eo concordem docuisse, imo vero ita se rem habere valde probabile est. Praeterea si ex eo quod Ratramnus citet Augustinum, Ambrosium et Hieronymum, non differt a Joanne Scoto, Lanfrancus concordabit in Berengario, Sanctesius cum Calvino, Perronius cum Plesseo Morneio. Itane licet ratione et sensu intemperanter abuti? Ejusmodi ratiocinationi ac conjecturae locus fortasse non deesset si praeter Augustinum, Hieronymum et Ambrosium nullos Patres in medium proferret Ratramnus, sed insuper continuo prodidit S. Isidorum Hispalensem num. 40, 45 et 47; S. Fulgentium, num. 89; Sacramentarium S. Gregorii, num. 88; Missale Gelasii, num. 85; de quibus, dempto Sacramentario S. Gregorii, nulla mentio apud Joannem [Col. 0178B] Scotum. Caeterum Erigerus non dixit Ratramnum esse adversarium Paschasii, sed anonymus scriptor Cellotii, quem cum Erigero confundere injurium est. Quamvis enim in aliquo codice manuscripto quingentorum fortasse annorum libellus anonymi praeseferat nomen Erigeri, melius argumentum assumendum est ad ascribendam viro sapienti et de Ecclesia non immerito tam futilem ac vanam lucubrationem.

Denique dissertator ait pag. 168 Berengarium in epistola ad Richardum, relata tomo II Spicilegii Dacheriani, dicere Joannem Scotum scripsisse monitu et precario Caroli Calvi, cujus pariter jussu scripsisse Ratramnum multi opinantur sub annum 855, quo anno multa catholicae fidei contraria in regno Caroli, ipso quoque non nescio, Annales Bertiniani prodidere.

Ad haec plura respondere facile est.

I. Cum multum discriminis intercedat inter preces et jussa, multum quoque differre necesse sit librum [Col. 0178C] Joannis Scoti et Ratramni; quippe cum Joannes Scotus monitu et precario Caroli, Ratramnus jussu scripserit. His verbis incipit liber Ratramni: Jussistis, gloriose princeps; et ex epistola Berengarii intelligimus Joannem Scotum scripsisse monitu et precario. Ratramnus, humilis monachus in sui claustri abditus tenebris, jussis imperatoris ac regis obtemperat et in lucem prodit: Joannes Scotus, supercilio doctoris elatus, principis monitis et precibus annuit.

II. Haereses quibus agitabatur respublica anno 855, quarum mentionem faciunt Annales Bertiniani, erumpere non potuerunt ex libro Ratramni, qui cum Carolo Calvo imperatori inscriptus sit, ad Carolum Magnum imperatorem, non potuit effici et in lucem emitti ante tempus quod interfluit inter annum 875 et 877, quo desiit imperium Caroli Calvi; siquidem ex antiquis codicibus manuscriptis, exscriptus sit hic titulus ad Carolum Calvum imperatorem. At vero continenter ait dissertator eadem pagina, librum de Corpore et [Col. 0178D] Sanguine Domini fuisse damnatum in concilio Vercellensi et Parisiensi anno 1050, tandemque flammis crematum in concilio Romano sub Nicolao II anno 1059, cum inscriptione nominis Joannis Scoti; quoniam tunc temporis verus auctor erat indicatus et perspectus, eaque de causa paucissima exemplaria exstare sub nomine Ratramni sive Bertrami, quod horum conciliorum temporibus suppositum nomen recognoscebatur: et addit eam ob rem non visum esse sub nomine Ratramni ante annum 1526, ad quem usque ex eo tempore altum fuerat apud omnes de hoc libro silentium. Jam vero si res ita sint, dicat nobis dissertator qui fieri potuerit ut tot concilia, tot viri illustres, Lanfrancus, Ascelinus, Durandus, adeo consopiti fuerint ut hanc silentio praetermiserint, nec tam insolentem nominis subjectionem Joanni Scoto obtrectaverint, et memoriam Ratramni viri docti, pii, de Ecclesia Gallicana infinitis titulis [Col. 0179A] bene meriti, ab ejusmodi haeresis contumelia et opprobrio non vindicaverint. Ego vero fateor me intelligere non posse ex quo dissertator sibi suaserit postquam cremata fuerint exemplaria libri de Corpore et Sanguine Domini, non visa esse ante annum 1525, sub nomine Bertramii aut Ratramni nam Sigebertus saeculo XII, scilicet anno quadragesimo post concilium Romanum, recenset librum de Corpore et Sanguine Domini sub nomine Ratramni inter scripta catholica et orthodoxa Trithemius, abbas Spanemiensis saeculo XV in Catalogo Scriptorum ecclesiasticorum idem praestat, et vestigia Sigeberti ingeminat. Antea Anonymus Cellotianus, sive, ut putat dissertator, Erigerus, Ratramnum ejusdem libri auctorem indigitat: et Joannes Fischerius, episcopus Roffensis, ipso anno 1526. Nihil igitur tam a vero alienum quam quod dixit dissertator usque ad annum 1526 altum apud omnes ejus libri sub Ratramni nomine fuisse silentium. Caeterum si quis libros Joannis Scoti de Praedestinatione aut applicata [Col. 0179B] mente legat, tantam styli differentiam animadvertet, tot Patres Graecos mysticos et asceticos citatos reperiet quorum nullum vestigium aut sulcum internoscere licet in libris Ratramni, ut librum de Corpore et Sanguine Domini sub Ratramni nomine vulgatum Joanni Scotigenae adjudicare et insolens et supervacaneum esse videatur.

Verumtamen hic unum praetermittere non possum quod hujusce litis omnino decretorium esse videtur. Constat enim Joannem Scotum corpus Christi post resurrectionem nec sensibus tractabile nec carneum existimasse, ut intelligimus ex libro V de Divisione naturae, pag. 293, num. 37: »Quisquis autem sancti Ambrosii Gregoriique Theologi, diligentius dicta inspexerit, inveniet profecto non mutationem corporis terreni in coeleste corpus, sed omnino transitum in ipsum spiritum: non in illum qui aether, sed in illum qui intellectus vocitatur.« Ambrosius siquidem omnem compositionem aufert, ita ut post resurrectionem [Col. 0179C] corpus, et anima, et intellectus, unum sint et unum simplex neque ex tribus conjunctum, et quae hic tria videntur, illic unus intellectus efficitur. Gregorius similiter et incunctanter astruit mutationem corporis tempore resurrectionis in animam, animae in intellectum, et intellectus in Deum, ac sic omnia in omnibus Deus erit, sicut aer vertitur, in lucem.« Et ejusdem libri num. 38: »Si ergo transformata caro Christi est in Dei virtutem et spiritus incorruptionem, profecto ipsa caro virtus est et incorruptibilis spiritus; ac si Dei virtus est spiritus, ubique est non solum super loca et tempora, verum etiam super omne quod est nulli dubium quin ipsa caro virtutem et spiritum transformata nullo loco contineatur, nullo tempore mutetur; sed sicut Dei virtus et spiritus, Verbum videlicet quod etiam in unitatem sibi substantiae acceperat, omnia loca et tempora universaliter omnem circumscriptionem excedat.« Jam vero quis ejusmodi opinamenta auctori libri de Corpore et Sanguine Domini ascribat? qui prorsus contraria et [Col. 0179D] toto diametro opposita doceat, et praesertim num. 30 haec verba ori Christi inducit: »Cum post resurrectionem visuri sitis me coelos ascensurum, cum integri corporis sive sanguinis mei plenitudine.« Et num. 99: »At vero Corpus illud in quo passus est et resurrexit Christus, proprium ejus corpus existit de Virginis Mariae corpore sumptum, palpabile sive visibile etiam post resurrectionem, sicut ipse discipulis ait: Palpate et videte quia spiritus carnem et ossa non habet sicut me videtis habere.« His igitur amplius immorari non opus est, sed ad tuendam et vindicandam hujus libri fidem et leviter placideque procedere juvat. »Hujus autem libri,« inquit dissertator pag. 166 et 288, columna interiori editionis novae Amstelodamensis num. 166, »qui Ratramno tribuitur, qui hac aetate patrocinium susciperent valde miror aliquos esse inventos postquam [Col. 0180A] non modo nuper a Tridentinis censoribus summisque pontificibus censura notatus est.«


RESPONSIO.

Si tantae admirationi locum inveniat dissertator, ex eo quod tuendum receperint librum Ratramni de Corpore et Sanguine Domini viri quidam theologi tametsi censura notatum et in indicem librorum prohibitorum relegatum ab examinatoribus deputatis a concilio Tridentino et ab ipsismet Romanis pontificibus majorem faciet admirationem antiqua missa Latina quam Matthias Flaccus Illyricus proxime elapso saeculo Argentinae typis mandari curavit. Enimvero primulum lucem publicam vidit ope hominis haeretici, quemadmodum liber Ratramni, et ab examinatoribus concilii Tridentini aequabiliter in indice libris prohibitis coaptata fuit, uti perspicere facile est in indicis appendice secunda; verumtamen hodie ejusmodi missa Illyrici catholica et orthodoxa reputatur ab omnibus doctis Ecclesiae scriptoribus, et ab ipsis protestantibus [Col. 0180B] hominibus tanquam suis dogmatibus valde repugnans et adversa repudiatur. Ejus fidem et vindicavit eminentissimus cardinalis Bona Rerum liturgicarum lib. I, cap. 12, novamque editionem fieri in Appendice ad librum de Rebus liturgicis, et P. Cointius, Oratorii dom. Jesu Presbyter, in Annalibus Ecclesiasticis Francorum, curaverunt emendatiorem et magis castigatam, sicut Ratramni librum de Corpore et Sanguine Domini emendatiorem ex antiquo codice manuscripto cum cura et fide expressimus. Eamdem missam Latinam inquisitores Hispani, regnante Philippo secundo, censura affecerunt, instigatione Ferdinandi Toletani, ducis Albensis, hominis studio religionis catholicae non solum flagrantis, verum etiam furentis, quem dicit Jesuita Famianus Strada ex bellicis tormentis fusum Antuerpiae in eadem bellica tormenta refusum fuisse. Enimvero nihil admiratione dignum si ab ejusmodi tribunalis judicibus, quibus inerrantia nulla a coelo tradita est, judicata et [Col. 0180C] condemnata virorum doctorum opera auxilio et defensoribus egeant. Inter lucubrationes illustrissimi ac doctissimi Claudii Espencaei, doctoris theologi Parisiensis, inter Patres purpuratos, ni prava consilia obstitissent coaptandi, ut testificatur D. Jacobus Augustus Thuanus et ipsemet Espencaeus, ejus commentarii in Epistolam ad Titum et tractatus de Continentia prae caeteris evincunt; quippe cum non solum eruditione summa expleantur, verum etiam spiritu consilii et fortitudinis scripta sint adversus abusus et vitia quibus ferme omnes eo saeculo deformabantur homines, verumtamen tanti viri tractatus proditi in indice examinatorum concilii Tridentini cum Ratramno nostro et missa Latina Illyrici infeliciter errant, non minori existimatione digni apud omnes eruditos. Nec enim dubitandi locus relinquitur quin ipse dissertator noster Espencaeum inter doctores catholicos et omnibus doctrinae et fidei numeris absolutos recenseat. Percontarer libenter a dissertatore nunquid articulos cleri Gallicani de potestate ecclesiastica, regi Christianissimo [Col. 0180D] oblatos anno 1682, quos revera ab Innocentio XI condemnatos fuisse non ignorat, defendi posse existimet? An aequo vel iniquo animo ferret vituperio affici censuras Facultatis Parisiensis adversus Vernantium aut Amadaeum Guymenium latas; an ejusmodi censurarum defensor ei admirationem moveret? Quas tamen sciunt omnes non solum in indice librorum prohibitorum collocatas, sed ab Alexandro VII summo pontifice vetitas et proscriptas fuisse bulla authentica adversus eas censuras data Romae, imposita poena excommunicationis ipso facto incurrendae VII Kalendas Julii anni (1665) undecimo pontificatus Alexandri septimi.

Nullius auctoris libri magis censura vexati sunt quam Origenis Adamantii; non una vice sed pluribus pontifices et concilia etiam generalia proscripserunt Origeniana dogmata. Verumtamen non humillimi ingenii [Col. 0181A] Jesuita Petrus Halloix Leodiensis amplo volumine in folio, pari crassamento cum majoribus libris, Origenem defendit et ejus ad Pontificem maximum Innocentium X causam egit. Origenem defensum approbaverunt quatuor celebres pietate et scientia insignes Jesuitae et examinarunt, jussis obtemperantes R. P. Carafae, totius societatis praefecti generalis, in collegio Romano anno 1646; ista denique Origenis defensio cum licentia visitatoris Flandriae, Angliae et Gallo-Belgicae provinciae publici juris facta est Leodii anno 1648. Verumtamen Origenes defensus ingressus viam universalis inquisitionis Romae, in indice librorum prohibitorum locum obtinuit acceptissimum, sed in bibliothecis Jesuitarum magis honorificum; nullibi enim in serie librorum prohibitorum reptat. Denique famosum librum Ludovici Molinae Jesuitae de Concordia gratiae et liberi arbitrii ab Universitate Salamanticensi anno 1595, 22 Julii damnatum, et ab episcopis Hispaniae periculosum et erroneum declaratum, quotidie Jesuitae pluresque notae non infimae theologi [Col. 0181B] defendunt, quemadmodum et libros de Romano Pontifice cardinalis Bellarmini, ut refert Jacobus Fuligati, alter Jesuita, in Vita Roberti Bellarmini, cap. 11: quae cum ita sint, dubium non est libros censura notatos ac res judicatas recognitioni obnoxias esse, sive ad judicium instauratitium referri posse; adeoque causas in caduci casum delapsas, in gradum reponi curriculi judicialis. Hoc Ecclesiae aut religionis nihil interest: licuit enim semperque licebit aliquos auctores ab accusatione violatae fidei vindicare. Adeo quippe nihil vetat litteras Honorii I papae a contumelia haeresis Monothelitarum purgare. Hoc jure Facundus, Hermianensis Africae episcopus, tria capitula fortiter ac nervose defendit in gratiam Ibae Edesseni, Theodori Mopsuestini et Theodoreti episcopi Cyri, quo etiam Ratramni doctrinam tuendam recipimus. Molina et Bellarminus, in indices librorum prohibitorum detrusi, ex iis exitum facilem obtinuerunt. Sed si astringimus argumenta ad conterendam calumniam [Col. 0181C] qua fama ejus et nomen inquinantur, probabilia et ad faciendam fidem firma, multo mirabilius est Ratramnum judices invenisse injurios quam defensores propitios.



VERBA DISSERTATORIS.

Verum etiam mox dicetur jampridem a plenariis synodis universaque Ecclesia damnatus et igni addictus, proxime vero superiore aetate ab illustrissimis doctissimisque antistitibus Sanctesio Ebroicensi, et Perronio cardinali, archiepiscopo Senonensi, apertam docere haeresim deprehensus.


RESPONSIO.

Revera non diffitemur librum sub titulo de Corpore et Sanguine Domini damnatum fuisse in concilio Vercellensi sub Leone IX, et crematum Romae sub Nicolao II, anno 1055; sed prorsus abnuimus Ratramnum aut Paschasium hujusce libri auctorem fuisse: quippe cum constet apud omnes hunc librum [Col. 0181D] combustum Joannis Scoti nomen, nemine reclamante, praesetulisse, sub eoque nomine in gratiam suorum errorum a sectatoribus Berengarii prolatum fuisse. De caetero cardinalis Perronius et Sanctesius opinioni communi scriptorum suae aetatis frena permiserunt, qui nimium vanis Protestantium hominum sermonibus se permittentes, ejusmodi librum temere nimiopere erroribus Calvinistarum propitium sibi persuaserunt. Sed haec nihilominus obstant justae istius libri defensioni ac patrocinio; quippe cum ipse dissertator epistolam sancti Chrysostomi ad Caesarium monachum tuendam recipiat, quam cardinalis Perronius opus supposititium a Petro Vermillo martyre, haeretico Florentino, fabricatum in gratiam Calvinismi existimat, sicut librum Ratramni ab Oecolampadio fictum putaverat ipse Perronius et Sixtus Senensis: quod perspectum habere facile est ex tractatu de Eucharistia Perronii, pag. 381-383, et Bibliotheca Sixti Senensis. De reliquo in eo [Col. 0182A] differre dissertatorem a defensoribus Ratramni silentio non praetermittendum est, quod ipse primus in orbe Christiano doctrinam hujus epistolae ad Caesarium monachum defenderat et fetum inter omnes eruditos in spurii et nothi suspicione positum, ingenuitatis jure donet ac sancto Chrysostomo Latine non Graece loquenti vindicet et non leviter reluctanti adjudicet. Cum e contra plures scriptores ecclesiastici, scientia et pietate jure illustres, libri Ratramni de Corpore et Sanguine Domini sustinuerint et ante et post cardinalem Perronium; quales fuerunt Joannes Fischerus, illustrissimus Christi martyr; Sigebertus, abbas Gemblacensis saeculo XII; Joannes. Trithemius Spanhemiensis XV; doctores Lovanienses post concilium Tridentinum; Jacobus Gretzerus; Antonius Possevinus; Gilbertus Mauguinus; Godefridus Hermannus, doctor socius Sorbonicus sub nomine Hieronymi ab Angelo Forti; Jacobus Samboevius, sacrae theologiae in Sorbona professor [Col. 0182B] regius; domnus Joannes Mabillonius, doctissimus monachus sancti Benedicti, et infiniti alii theologi Parisienses qui, in thesibus suis, innocentiam et integritatem Ratramni ante et post editionem Latino-Gallicam cum praefatione et notis quam procuravimus anno 1686 fortissimum praesidium attulerunt. Inter quos honoris causa nominare non metuam clarissimum Petrum Berthe, socium Sorbonicum, nostrae Sorbonae jam peritissimum bibliothecarium, Academiae Parisiensis rectorem amplissimum, in ea thesi quam minorem ordinariam nuncupavere majores nostri, dicata et inscripta Ludovico Magno nomine Academiae Parisiensis; cui praefuit et subscripsit pro sua praesidis et actus moderatoris amplitudine illustrissimus ac reverendissimus Franciscus de Harlay, archiepiscopus Parisiensis, regiorum ordinum commendator, Sorbonae provisor, Regiae Navarrae director ac superior, die 20 Septembris, anno 1685, in qua haec verba columna 6 exscripta [Col. 0182C] sunt: »Unde nec Anastasius Sinaita, nec Damascenus inter Graecos, nec Paschasius, aut ejus verbotenus hostis, in suo quod exstat opere, Ratramnus in Latinis aliquid novaverunt, sed fidem ut fortiter defenderunt, ita penitus intaminatam servarunt.« Jam vero quid restat nisi ut ipsum dissertatorem secum ipse componam, et admirabilitatem ejus accommodem sive admirationem compescam. Enimvero cum adeo libenter auctoritati cardinalis Perronii obtemperandum esse reputet de libro Ratramni, eidem refragatur vehementer et repugnat de haeresi Stercoranistarum, sententiamque nostram de figmento hujusce haeresis, postposita fama et eminentia Perronii, affatim amplectitur pag. 171 suae dissertationis.

Quae huc usque diximus personam Ratramni et auctorem libri de Corpore et Sanguine Domini generatim spectant. Jam vero doctrinam hujusce libri expendere et ab omni haeresis suspicione liberare nobis incumbit adeoque ab omni contumelia vindicare.

[Col. 0182D] I. Ratramnus, inquit dissertator pag. 174 editionis primae, lin. 8, non quid Ecclesia doceat, sed quid ipse privatim sentiat, aperire se tum in praefatione tum in calce ejus libri significat.


RESPONSIO.

Imo vero: nam cum jusserit imperator sententiam suam scribere de corpore et sanguine Domini in Eucharistia, palam profitetur se nihil ex proprio praedio velle assumere, sed semper vestigiis sanctorum Patrum inhaerere, et antiquorum seu majorum sulcos diductos non declinare, uti intelligitur his verbis num. 5 descriptis, quae nec commentario nec amplificata explicatione indigent: »Quid ex hoc sentiam aperire tentabo, non proprio fretus ingenio, sed vestigia Patrum prosequendo.« Et num. 102, in calce: »Imperio vestrae magnitudinis parere cupientes, praesumpsi parvus de rebus de non minimis disputare, [Col. 0183A] non sequentes aestimationis nostrae praesumptionem, sed majorum intuentes auctoritatem.«

II. Ex eo quod num. 30 multis adversari se fateatur Ratramnus, contendit dissertator contra doctrinam Ecclesiae disputasse.


RESPONSIO.

Esto, id fateatur Ratramnus, sed multitudo adversariorum coalescebat ex iis qui nullam esse figuram, sed omnia in aperto patefieri in Eucharistia defendebant: quae sententia prorsus erronea est, Paschasio et Ratramno aequabiliter repugnans, et omnibus antiquis Ecclesiae doctoribus adversa. Id abundanter patet ex his num. 32 verbis: »Hic jam illa suboritur quaestio, quam plurimi proponentes loquuntur non in figura, sed in veritate, id est manifeste fieri: ista dicentes sanctorum scriptis Patrum contraire comprobantur.« Sed quid tum? Nunquid non Paschasius multos se habere fatetur adversarios, non secus ac Ratramnus? quod intelligimus ex his [Col. 0183B] verbis epistolae ad Frudgardum pag. 1625: »Tamen ad intelligentiam hujus mysterii plures commovi;« et initio hujus epistolae, pag. 1619: Quaeris enim de re ex qua multi dubitant. In eadem epistola conceptis verbis Ratramno assentitur Paschasius, pagina scilicet 1620, litt. E, in qua textum Ratramni ex hoc numero 32 exscripsisse videtur: »Et ideo si qui dicit hanc carnem et hunc sanguinem sic ipsa esse absque mysterio et sacramento, nec in figura ex parte sumendum, ut illi tunc carnales carnaliter sapientes, totum dissipat.« Adeoque difficile intelligitur quid conducibile sit dissertatori ex hoc numero 52, ut Ratramnum adversari Ecclesiae Catholicae demonstret.

III. Eam ob rem sic continenti sermone pergit dissertator, pag. 175: Primum igitur, inquit de Ratramno, num. 8, figuram a veritate distinguit eatenus quod in figura aliud intelligitur quam dicitur. Quocirca nec vitis Christus nec palmites apostoli, etsi in sacris paginis id nomen habent: et quando Christus [Col. 0183C] dicitur natus passusve, vere passus ac vere natus intelligitur, hoc, inquit, veritas est in narratione, id est nuda et aperta vocum significatione. Cum negat ibidem et passim in toto opere, praesertim num. 32, id quod est in altari esse corpus Christi in veritate, ac solum ait esse in mysterii figura, negat esse hujus vocis corpus Christi nudam et apertam significationem: negat intelligi debere quod dicitur vult eo duntaxat quod videtis corpus significari.


RESPONSIO.

Non tanto verborum circuitu opus est nec ex calibe oleum exprimere ad perspiciendum quid per figuram et veritatem intelligat Ratramnus. Mentem enim aperit clarissime num. 7 et 8: »Figura, inquit, est obumbratio quaedam quibusdam velaminibus ostendens; verbi gratia; verbum volentes dicere, panem nuncupamus, sicut in Oratione Dominica panem quotidianum nobis expostulamus. Veritas vero (num. 8) est rei manifesta demonstratio, [Col. 0183D] nullis tenebrarum imaginibus obvelata, sed puris et apertis, utque planius eloquamur, naturalibus significationibus insinuata, utpote cum dicitur Christus natus de Virgine, passus, crucifixus, mortuus et sepultus.« Adeoque necesse est cum ait num. 32 et aliis quosdam sibi persuadere corpus Christi in Eucharistia esse, non in figura, sed in veritate, eos spectare homines qui in Eucharistia nullam obumbrationem, nullum velum, nullam figuram esse credebant, sed omnia manifesta et clara patere. Non enim eo devolvebatur quaestio quam discutiebat Ratramnus, utrum corpus Christi revera seu realiter, ut loquuntur theologi, in Eucharistia existeret, vel solummodo in figura seu figurate esset; de hoc dogmate quippe nemini homini dubium subolebat: sed quaerebatur an manifeste et clare oculis subjiceretur et divideretur sine velo, sine tropo, sine figura, sine obumbratione, vel an occultum et celatum, sub umbris seu figuris verum corpus existens in oculos [Col. 0184A] incurreret. Eccam quaestionem Carolum Calvum proposuisse Ratramno examinandam intelligimus ex num. 5: »Quod in Ecclesia ore fidelium sumitur corpus et sanguis Christi, quaerit vestrae magnitudinis excellentia in mysterio fiat an in veritate, id est utrum secreti aliquid contineat quod oculis solummodo fidei pateat ac sine cujuscunque velatione mysterii hoc aspectus intueatur corporis exterius quod mentis visus aspiciat interius, ut totum quod agitur in manifestationis luce clarescat.« Itaque cum Ratramnus passim negat corpus Christi in Eucharistia esse in veritate, non propterea praesentiam realem pernegat, sed solummodo praesentiam visibilem et in sensus humanos incurrentem, scilicet claram, perspicuam, nullis tegetibus seu lodicibus, velis aut figuris involutam. In eo non est a mente et sententia S. Paschasii alienus. Enimvero quemadmodum inquit Ratramnus num. 49: »Secundum invisibilem substantiam, id est divini potentiam [Col. 0184B] Verbi, vere corpus et sanguis Christi existunt.« Num. 77: »Exterius igitur quod apparet, non est ipsa res, sed imago rei; mente vero quod sentitur et intelligitur, veritas rei.« Num. 15: »Negare corpus esse Christi nec fas est, non solum dicere verum, etiam cogitare.« Et num. 30: »Tunc intelligetis quod non, sicut infideles arbitrantur, carnem meam a credentibus comedendam, sed vere per mysterium panem et vinum in corporis et sanguinis mei conversa substantiam, a credentibus sumenda.« Ita Paschasius docet in hoc sacramento figuram et veritatem permanere iisdem fere verbis lib. de Corpore et Sanguine Domini cap. 4. pag. 1564: »Veritas ergo est dum corpus Christi virtute Spiritus in verbo ipsius ex panis vinique substantia efficitur; figura vero dum sacerdos quasi aliud exterius gerens ob recordationem sacrae passionis ad aram, quod semel gestum est, quotidie immolat Agnum. Sed si veraciter inspicimus, jure simul veritas et figura dicitur: ut sit figura vel character [Col. 0184C] veritatis quod exterius sentitur: veritas vero, quidquid de hoc mysterio interius recte intelligitur aut creditur?« Igitur Paschasii et Ratramni non fuerunt diversae repugnantesque sententiae, nec inter se depraeliati sunt. Etsi enim Paschasius crediderit aliquam esse in Eucharistia figuram, nihilominus catholicus est: quin fuerit etiam Ratramnus dubium non est; nunquam enim dixit corpus Christi solum in figura esse in Eucharistia, uti ei affinxit dissertator pag. 175; nam hanc vocem SOLUM excogitavit dissertator, et in integrae et eruditae lucubrationis sulcis a Ratramno diductis nullibi occurrit.

IV. Negat igitur vere dici posse, hoc quod videtis in altari Dei, vere est corpus Christi quod natum est ex Virgine; quod expresse negat num. 50, 59 et 101.


RESPONSIO.

Etiamsi unica sit substantia in Eucharistia scilicet, [Col. 0184D] ut inquit Ratramnus num. 16, non sint duarum existentiae rerum inter se diversarum, verumtamen non potest dici ipsum corpus Christi in Eucharistia videri seu sensui oculorum subjici. Hoc vero Paschasius atque omnes catholici fatentur. Etiamsi igitur rotunde negaret Ratramnus videri corpus Christi in Eucharistia, nulli reprehensioni obnoxius effieret. Enimvero hoc quod videtur in Eucharistia est visibile; corpus autem Christi verum quod revera est in Eucharistia sub speciebus visibilibus non est in se visui subjectum: ergo hoc quod videtur in Eucharistia non est corpus Christi; quippe cum hoc quod est visibile, nec in sensus potest incurrere, non sit corpus Christi, sed velum, umbra, lodix et figura quae contegit et occulit corpus Christi. Sciunt omnes corpus Christi in sacramento captum sensuum et oculorum superare, quia corpus est spirituale et totum spirituale est, inquit Paschasius; sed solam dimensionem, albedinem, saporem et odorem sensibus [Col. 0185A] percipi, nisi forte sententiae recentium quorumdam philosophorum placeat, quam amplissime tractavit R. Pater Magnan [a 1Kb] ex ordine Minimorum S. Francisci de Paula, qui existimavit Deum per concursum quem praebuit pani ante consecrationem, eamdem post in oculos exercere motionem seu facere impressionem quam panis et vinum faciebant ante consecrationem; vel clarissimus D. Rohault, philosophus Cartesianus, in libro vernacule scripto in quo docet, corpus Christi, cum integrum occupet locum quem occupabat corpus panis, eadem superficie circumdatum seu eadem seu circumferentia terminatum, debere eodem prorsus modo afficere oculos quo panis ante consecrationem afficiebat. Si res ita se haberet, dubio procul haec albedo et rotunditas quae videntur essent hoc corpus Christi quod videretur et in oculos incurreret; sed ejusmodi opinio non delectat, ni fallor, dissertatorem, imo subtilitas alia quaedam scholastica ipsi arridet, scilicet sibi persuadet cum [Col. 0185B] revera hoc quod est, seu latet et occulitur in sacramento sit corpus Christi verum, seu potius sit ipsa substantia corporis Christi, hoc pariter quod videtur esse corpus ipsum Christi. Sed respondere facile est substantiam corporis Christi esse revera in Eucharistia, sed non propterea oculis nostris ac sensibus obnoxiam effieri: quoniam mirabili modo et naturae viribus superiori, his delitescit, nec ullatenus sensibus percipi potest. De reliquo jam inquirendum superest qua ratione Ratramnus expresse negaverit num. 50, 52 et 101 corpus quod est in altari esse corpus ipsum quod natum est ex Virgine. Nego ac pernego Ratramnum in his numeris unquam negasse corpus quod in Eucharistia latet esse corpus ex Virgine natum, passum et sepultum.

Sed rotunde fateri necesse est magnam constituere differentiam habita diversa ratione inter idem corpus quatenus in Ecclesia celebratum per mysterium, [Col. 0185C] et proprium corpus seu proprietatibus corporeis affectum quod ex Virgine Maria natum, cruci affixum, sepultum, postea mirabiliter revixit, et in coelos ascendit. Haec intelligere non arduum est ex num. 88 in quo sic fatur: »Quapropter corpus et sanguis quod in Ecclesia geritur differt ab illo corpore et sanguine quod in Christi corpore cum glorificatum cognoscitur: et hoc corpus pignus est et species, illud vero est ipsa veritas.« Num. 89: »Videmus itaque multa differentia separari mysterium corporis et sanguinis Christi quod nunc a fidelibus sumitur in Ecclesia, et illud quod natum ex Maria Virgine, quod passum, quod sepultum, quod resurrexit, quod in coelos ascendit, quod ad dexteram Patris sedet.« Num. 97: »Evidentissime monstratum est quod panis qui corpus Christi, et calix qui sanguis Christi appellatur, figura sit quia mysterium, et quod non parva differentia sit inter corpus quod per mysterium existit et corpus quod passum est et [Col. 0185D] sepultum resurrexit.« Ecca verba debebat specie quadam rationis ex scriptis Ratramni exscribere dissertator: ex quibus potuisset, non violatis legibus ratiocinationis dialecticae, comprobare Ratramnum non credidisse corpus quod in Ecclesia celebratur idipsum esse quod in utero Virginis efformatum, cruci affixum, et sepultum postea revixit. Hoc igitur in mentem dissertatoris jam intromittere nos juvat, atque ejus intelligentiae subjicere hanc ejusdem corporis differentiam, inviolata et integra permanente de praesentia veri corporis et sanguinis Christi in Eucharistia Ecclesiae catholicae fide. Nemini homini dubitandi locus relictus est quin Lanfrancus, archiepiscopus Cantuariensis, fortissimus Berengarii adversarius, cujus instigatione sua sphalmata ejuravit [Col. 0186A] suosque libros igne absumpsit coram Nicolao secundo papa anno 1059 fuerit verus et maximus fidei catholicae defensor adeoque fide praeditus extra omnem suspicionem posita. At vero sic fatur in Dialogo adversus Berengarium de Eucharistia: »Vere dici posse et ipsum corpus quod de Virgine sumptum est, et tamen non ipsum quidem quantum ad essentiam veraeque naturae proprietatem atque virtutem: non autem si spectes panis vinique speciem.« Si ejusmodi verba apud Ratramnum invenirentur, dissertatorem usque ad articulorum fragorem commoverent. Sat est Ratramno aliquod discrimen inter corpus et corpus attulisse; nunquam dixit nec esse ipsum corpus quod de Maria sumptum est. Sed ad mentem Ratramni congruentius adhuc loqui videtur beatus Algerus, egregius fidei defensor adversus Berengarium, l. I de Eucharistia, cap. 17: »Dupliciter, inquit, sanguis Christi et caro intelligitur: vel spiritualis illa atque divina, de qua ipse ait: Caro mea vere est cibus et sanguis meus vere est potus; vel caro [Col. 0186B] illa quae crucifixa est et sanguis qui militis effusus est lancea; quod non dixisse quantum ad duplicem ejus substantiam credendus est, sed quantum ad duplicem ejus substantiae formam quae nunc in humana panis et vini intelligitur forma.« Et paulo inferius eodem capite: »Species et similitudo illarum rerum sunt nomina quae ante fuerunt, panis scilicet et vini, non corporis Christi. Corpus vero et sanguis Christi vocantur nuncupative eo locutionis modo quo res significans solet rei significatae vocabulo nuncupari.« Et cap. 18: Et de sacramento quidem panis et vini quod significet et sit nuncupative corpus Christi superius dictum est. Quod vero verum corpus Christi invisibile post resurrectionem sit sacramentum visibilis corporis Christi in passione suiipsius, testatur Augustinus in libro Sententiarum Prosperi: »Caro ejus est quam forma panis opertam in sacramento accipimus, et sanguis ejus quem sub vini specie et sapore potamus, caro videlicet carnis et sanguis sanguinis [Col. 0186C] sacramentum.« Igitur minime consequitur Ratramnum non sibi persuasisse corpus ex Virgine sumptum in Eucharistia non existere, quamvis differentiam constituerit inter illud corpus quod de Maria sumptum est, et idipsum quod in Ecclesia celebratur; quippe cum conceptis verbis doceat substantiam panis et vini esse conversam in corpus et sanguinem Christi, nefas esse non solum negare, verum etiam cogitare non esse corpus Christi; dicatque corpus nominari et existere ut supra ostendimus. Eadem prorsus habentur apud Yvonem Carnotensem in epistola ad Finardum, et antea apud Rabanum Maurum in epistola ad Heribaldum Altissiodorensem, quam publici juris fecit doctissimus Baluzius, et quam ab omni aut haeresis aut erroris suspicione fortiter vindicavit rever. Pater Christianus Lupus ordinis S. Augustini, sacrae Theologiae professor in Academia Lovaniensi, in dissertatione dedita opera ad explicationem testimoniorum quorumdam S. Patrum spectantium ad haeresim Berengarii, relata [Col. 0186D] tomo V suarum notarum ad Concilia, pag. 317, impresso Bruxellis anno Christi 1672.

V. Num. 10: Claret, inquit dissertator, quia panis ille vinumque figurate Christi corpus et sanguis existit.


RESPONSIO.

Quis dubitat aliqua dicendi et scribendi ratione seu genere panem et vinum figurate corpus et sanguinem Christi existere? Paschasius, Lanfrancus, Guitmondus et omnes antiqui et recentiores viri catholici ultro fatentur, dummodo revera corpus Christi interius et sub speciebus contineri recognoscatur. Hoc vero conceptis verbis docet Ratramnus num. 9: »Exterius quidem panis quod ante fuerat forma praetenditur, color ostenditur, sapor accipitur: ast interius longe aliud multo pretiosius multoque [Col. 0187A] excellentius intimatur.« Et num. 10: »Vinum quoque quod sacerdotali consecratione Christi sanguis efficitur, sacramentum aliud superficietenus ostendit, aliud interius continet.«

VI. Et num. 19, inquit dissertator, pag. 291, edit. Amstelod., linea 18, in colum. exter: Non sunt idem quod creduntur. Quae sententia, si praecise ac sola spectetur, tametsi probabilem habere potest intellectum, cum eo tamen consilio proferatur ut catholicae huic voci adversetur, Hoc quod videtur in altari est corpus Christi, pestifera est haeresis.


RESPONSIO.

Unde dissertator accepit et ex quibus Ratramni verbis intellexit eo consilio scripsisse non sunt idem quod cernuntur et quod creduntur, ut catholicae huic voci adversaretur, Hoc quod videtur in altari est corpus Christi, nihil enim aliud vult Ratramnus nisi corpus Christi quod revera sub speciebus latet et existit in altari non incurrere in oculos, sive non [Col. 0187B] esse oculorum sensu subjectum sive visibile. Quod rotunde fatentur, praeter quosdam recentiores philosophos, omnes Theologi, imo omnes homines nec mente nec oculis capti. Sed res exemplo faciliter confici potest; verbi gratia, si horum verborum loco non sunt idem quod cernuntur et quod creduntur, dixisset Ratramnus, non sunt idem quod corrumpuntur et quod creduntur, non sunt idem quod in secessum mittuntur et quod creduntur, non sunt idem quod franguntur et quod creduntur: objectare neutiquam auderet dissertator has propositiones, tametsi probabilem habere possint intellectum si praecise et solae spectentur, cum eo consilio proferantur ut catholicis his vocibus adversentur: Hoc quod frangitur in altari est corpus Christi; hoc quod in secessum mittitur est corpus Christi. Hoc quod in altari corrumpitur . . . . . Pestifera est haeresis, quoniam corpus Christi non potest corrumpi, nec in secessum mitti, nec frangi. At vero Ratramnus nihil aliud vult nisi corpus [Col. 0187C] Christi, quod esse revera in Eucharistia creditur, non cernatur, sicut species quae franguntur corrumpuntur et in secessum mittuntur, non sunt idipsum corpus Christi, quod creditur sub his speciebus latere et existere. Ex his abundanter patet quam supervacaneum sit in tot nubes subtilitatum et aequivocationum distillare cerebrum, ad stabiliendam hanc propositionem catholicam: Hoc quod videtur in altari est corpus Christi, cui contraria sit manifeste haeretica; quippe cum nihil aliud hac propositione significari intelligatur quam haec: Hoc quod frangitur in altari est corpus Christi, in qua particula HOC non significat proprium et naturale corpus Christi sub speciebus latens et reconditum, sed corpus nuncupativum, ut loquitur beatus Algerus, corpus in figura quod proprium et naturale occulit ipsum, quod oculis nostris sit invisibile.

VII. (Pag. 291.) Sed quod caput est docet idem [Col. 0187D] apertissime num. 15 non esse aliquid in veritate, esse idem atque non esse tale secundum propriam essentiam.


RESPONSIO

Nihil est magis hac cogitatione dissertatoris a veritate alienum; haec enim verba non esse aliquid in veritate neutiquam significant non esse tale secundum propriam essentiam; sed fateri necesse esse mutationem in Eucharistia peractam non in iis quae exterius videntur, seu manifesta apparent, contigisse, sed in iis quae interius nec in sensus exteriores incurrunt. Hac enim arte demonstrat Ratramnus alia esse quae cernuntur et quae creduntur, seu alia interius existere, alia manifesta exterius videri. »Fatebuntur,« inquit Ratramnus, »igitur necesse est aut mutata esse secundum aliud quam secundum corpus, ac per hoc non esse hoc quod in veritate videtur, [Col. 0188A] sed aliud quod non esse secundum propriam essentiam cernuntur.« Ex his enim intelligimus Ratramnum non repudiasse transsubstantiationem, quippe cum haec assumat ad concludendum eos qui nollent recognoscere in terris mutationem esse factam in Eucharistia, neutiquam vero in iis quae exterius manifesta sunt, ad angustias constringi negandi corpus Christi in sacramento existere, quod non sine crimine dici aut cogitari potest. »Aut si, inquit, profiteri noluerint, compelluntur negare corpus esse sanguinem Christi: quod nefas est non solum dicere, verum etiam cogitare.« Ego vero fateor libenter me nihil intellexisse unquam fidei catholicae convenientius quam necesse esse recognoscere peractam in sacramento Eucharistiae mutationem in sensus humanos minime incurrentem, vel negare corpus Christi revera in hoc sacramento consistere, quod nefas sit non solum dicere, verum etiam cogitare.

VIII. (Ibid.) Sic num. 18 mysterium proprietati, [Col. 0188B] hoc est propriae rerum essentiae, opponit. Cum negat igitur corpus Christi in mensa Dominica existere in veritate, negat in propria essentia existere.


RESPONSIO.

Neutiquam opponit eo loci proprietatem mysterio, cum econtra haec esse sociabilia demonstret et comprobet exemplo baptismi, in quo aqua permanens in sua proprietate naturali interius occulit virtutem sanctitatis et immortalitatis. Hoc quippe argumento probat species Eucharisticas in sua proprietate naturali consistentes, veluti tegetes ac paropides, Christi corpus sanctum et immortale recondere. »Igitur,« inquit Ratramnus, »in proprietate humor corruptibilis, in mysterio vero virtus salutaris.« Conclusionem supervacaneam ex eo loco assumpsit dissertator. Cum negat, inquit, igitur corpus Christi in mensa Dominica existere in veritate, negat in propria essentia existere; quippe cum per veritatem solitariam [Col. 0188C] rei manifestationem seu externam patefactionem intelligat, quae omnem figurae aut obumbrationis societatem perimit, neutiquam vero essentiam propriam rerum, quae figurarum societatem non respuit. Quae cum ita sint, etiamsi darem, absit tamen ut concederem, Ratramnum negare Corpus Christi esse in Eucharistia in veritate, nihil aliud negaret nisi dictum corpus non esse aut palpabile ac prorsus sine figura quacunque et obumbratione consistere. Incogitabile enim est dicere voluisse corpus non existere, de quo ait numero 96, conceptis verbis, corpus Christi nominatur et existit. Et fatetur interius fieri mutationem quam exterius sensus non percipiunt, corporisque existentiam in Eucharistia sine grandi piaculo negari non posse.

IX. (Pag. edit. Amstel. 291; Edit. vero Parisiensis primae pag. 175.) Hanc unam Joanni Scoto, scilicet Ratramno, placuisse acceptionem elocutionis IN VERITATE, imo et catholicis omnibus intelliget cordatus [Col. 0188D] quisque, qui meminerit damnatum esse Berengarium quod pariter asserebat in figura et in sacramento totum fieri nihil IN VERITATE; cum praesertim Berengarii quasi susceptus ac deliciosus Joannes Scotus exstiterit. In hanc rem prodidit dissertator fragmentum Gualterii, prioris S. Victoris, relatum tomo III Analectorum sacrorum doctissimi Mabillonii, pag. 450.


RESPONSIO.

Bene ac sapienter damnatus est Berengarius; quippe cum per vocem IN VERITATE intelligeret in propria rei natura seu essentia: adeoque sibi persuaderet in sacramento totum fieri in figura, nihil in re et essentia corporis Christi. Sed absurdum est inducere Berengarium interpretem Ratramni ducentis ante annis jam dudum defuncti; cum ipse Ratramnus testificatur et palam significat se per hanc vocem IN VERITATE intelligere rei manifestationem externam [Col. 0189A] nam patefactionem, omnibus figuris et obumbrationibus vacuam et prorsus repugnantem, quemadmodum supra ex num. 5 comprobavimus.

X. Substantiam deinde vini conspici, ait Ratramnus num. 10, inquit dissertator pag. 176 edit. primae Paris. Claudii Muguet anno 1699, sive 291, num. 176, tmemate 11, edit. Amstelodamensis anni 1709, de Lorme, qua aetate catholici aperte profitebantur substantiam panis in substantiam corporis Christi converti, ut Haymo Halberstatensis superius laudatus pag. 99; et hoc quod videmus in altari, aiebant esse non panis substantiam, sed corpus ipsum natum ex Virgine.


RESPONSIO.

Minime dicit Ratramnus substantiam vini conspici; si enim hoc tantummodo diceret, subjicere videretur post consecrationem fore substantiae vini permutationem. Sed ait nihil aliud conspici in superficie quam substantiam vini: »Quid enim aliud [Col. 0189B] in superficie quam substantia vini conspicitur.« Et observat ac docet vinum effectum sacramentum sanguinis Christi per consecrationem, aliud in superficie exterius ostendere, et aliud interius continere: »Quod sacerdotali consecratione Christi sanguinis efficitur sacramentum, aliud superficietenus ostendit, aliud interius continet.« Et ut nemini dubium suboleat quin aliud intelligat quam substantiam vini hac superficie circumseptam et exteriori specie, conceptis verbis ait num. superiori videri formam panis qui ante fuerat (adeoque amplius non est), colorem ostendi, saporem percipi, sed interius aliquid multo pretiosius contineri et excellentius quia divinum; non ait simplicem esse virtutem sanctificationis, sed ipsum corpus Christi Domini quod neque oculis, neque gustu nec ullo sensu percipi potest, sed oculis mentis fidelis conspicitur et comeditur. »Exterius,« inquit, »panis est quod ante fuerat« (ergo jam post consecrationem non est) »forma praetenditur, [Col. 0189C] color ostenditur, sapor accipitur; ast interius longe aliud multo pretiosius multoque excellentius intimatur, quia coeleste, quia divinum, id est Christi corpus, ostenditur, quod non sensibus carnis, sed animi fidelis contuitu vel aspicitur vel comeditur.« Haec cumulanda sunt accessionibus eorum quae dicit num. 30: »Sed vere per mysterium panem et vinum in corporis et sanguinis mei conversa substantiam a credentibus sumenda.« Ego vero prorsus nescio quibus verbis ac sermonibus Ecclesiae fides et suasio significari possit, nisi ex his clarissime intelligatur. De reliquo Haymo Halberstatensis non dicit, hoc quod videmus in altari est corpus ipsum natum de Virgine, sed potius hoc quod credimus in altari est corpus ipsum natum de Virgine. Sciebat enim hoc quod videmus esse visibile, neutiquam vero invisibile, quale est corpus Christi verum in Eucharistia reconditum. Quippe sic fatur Haymo conceptis verbis tomo XII Spicilegii Dacheriani: »Commutat [Col. 0189D] ergo invisibilis sacerdos suas visibiles creaturas in substantiam suae carnis secreta potestate. In quo quidem Christi corpore et sanguine propter sumentium horrorem sapor panis et vini remanet, et figura in substantiam, natura in corpus Christi et sanguinem conversa: sed aliud renuntiavit sensus carnis, aliud renuntiat fides mentis.« Porro haec non differunt ab his quae decernunt Anastasius Sinaita libro XII anagogicarum Contemplationum in Hexaemeron: et ante ipsum S. Dionysius cap. III Hierarchiae, pag. 286, quos citamus in praefatione: , , , . Sed tuo, divinissimum sacramentum, circumposita tibi symbolice aenigmatum operimenta revelans, liquido [Col. 0190A] nobis manifesteris, mentalesque nostros oblutus singulari et aperta luce adimpleto.

XI. (pag. 291, tmemate III, sub num, 176, edit. Amstelod., 1709.) Nullam autem ut mutationem substantiae factam probet num. 12, ad judicium provocat oculorum ac sensuum, SPECIEM CREATURAE PERMANSISSE ait; et num. 14, speciem et formam nihil habere in se permutatum, hoc est propriam essentiam: aut si cui ita magis arridet, formam externam, quam illa natio indivulsam a substantia credidit.


RESPONSIO.

Utinam nihil ex verbis Ratramni resecaret dissertator, ex eo enim numero 12 intelligeret clarissime stabilitam ab ipso Ratramno mutationem substantiae panis in substantiam corporis Christi; quippe non ait simpliciter, speciem creaturae permansisse, sed exterius speciem creaturae quae ante fuerat cognosci permansisse. Quoniam secundum veritatem, id est exteriorem manifestationem, species creaturae quae [Col. 0190B] fuerat ante permansisse cognoscitur; quod verissimum et valde catholicum est: cum dubio procul species panis et vini quae ante fuerant, adeoque post consecrationem non sunt, permaneant. Quapropter nihil mutationis videri aut recognosci potest ope et ministerio sensuum. Hic quoque non iste transitus factus esse cognoscitur. Nam ut ipse ait eodem numero 12, in isto sacramento, si tantum in veritatis simplicitate consideratur (id est in eo quod exterius apparet et sensibus percipitur), et non aliud credatur quam quod aspicitur, nulla permutatio facta cognoscitur. Non ait, Nulla permutatio facta esse convincitur aut demonstratur, sed nulla cognoscitur, scilicet ministerio sensuum et oculorum aspicitur. Sed si aliud credatur quam aspicitur sensibus, permutatio facta est, ut ait numero 30: Sed vere per mysterium panem et vinum in corporis sanguinisque mei conversa substantiam, a credentibus sumenda.

Insuper etiam haec verba, ex numero 14, a dissertatore [Col. 0190C] prolata, speciem et formam nihil habere in se permutatum, trunca sunt et detorta: quippe cum his significare videatur Ratramnus per speciem materiam et formam substantialem panis et vini nullam sustinere mutationem, cum econtra si verba haec integra et sincere proferantur sensum prorsus adversum sonent: scilicet secundum speciem et formam creaturae seu rerum visibilium exterius et quae in sensus incurrunt panem et vinum quae antea fuerant nihil habere in se permutatum: quod verissimum est. »Secundum speciem namque creaturae formamque rerum, utrumque, id est panis et vinum, nihil habent in se permutatum; et si nihil mutationis pertulerint, nihil aliud existunt quam quod prius fuere.« Continenti sermone obfirmato pectore probat necesse esse fateri revera mutationem esse factam interius, quae quidem exterius minime videtur aut sensibus percipitur: »Corporaliter namque nihil in eis cernitur esse permutatum (num. 15);« [Col. 0190D] et bene quidem non dicit nihil esse permutatum, sed nihil cernitur sensibus esse permutatum; alias enim cogerentur negare corpus esse Christi quod non solum dicere, verum etiam cogitare nefas est. Aut si non profiteri voluerint, compelluntur negare corpus esse sanguinemque Christi, quod nefas non solum dicere, verum etiam cogitare. Beatus Algerus, vir maxime catholicus, et fortissimus Berengarii adversarius, sua aetate eadem dixit, uti ex capite 17 primi libri de Eucharistiae Sacramento intelligimus. »Hanc duplicitatem non substantiae, inquit, sed formae, sancti notaverunt quoties de corpore Christi ipsum non ipsum dixerunt, ut ipsum secundum substantiam, non ipsum sit secundum formam.« Et cap. 18: »Ut sicut immolatio imaginaria figurate vocatur mors, crucifixio Christi, et sint forma panis et vini, figurate vocatur corpus Christi: sic sacramentum fidei, scilicet baptisma figurate vocatur [Col. 0191A] fides. Notandum quod in altera harum similitudinem coelestem panem, qui vere Christi caro est, non communi sed suo quasi proprio modo corpus Christi vocari dixit, quia scilicet corpus illud non corporale, sed spirituale et divinum prae omnibus singulariter vidit: in altera autem sacramentum corporis Christi, id est formam panis, absolute secundum quemdam modum corpus Christi dixit, quia communi figura non existentium quod dicuntur illud dici corpus Christi notavit. Quod autem invisibile corpus Christi sacramentum visibilis corporis Christi dixit, intelligibiliter tantum per exteriorem aliquam actionem, et non sensualiter accipiendum est.«

XII. Quo sensu dictum ab illo est, scilicet Ratramno, num. 56, intellige quod non in specie, sed in virtute corpus et sanguis Christi existant quae cernuntur. Quod est catholicorum effatum impetere agentium utique hoc quod cernitur est corpus Christi verum.


[Col. 0191B] RESPONSIO.

Ex hoc apophthegmate catholicorum hominum non intelligendum est sensu percipi substantiam corporis Christi: hoc enim luce palam falsum est, sed videri ac oculis conspici vela, umbras, quibus contegitur verum Christi corpus. Adeoque sensus hujus axiomatis: »Hoc quod cernitur est corpus Christi, hoc est scilicet substantia quae sub his velaminibus sensibilibus revera existit invisibiliter, est ipsum verum corpus Christi.« Quamobrem jure merito dicit Ratramnus: »Intellige quod non in specie, sed in virtute corpus et sanguis Christi existunt quae cernuntur.« Revera enim ibi existere corpus Christi credimus, et cum credamus, necessario consectaneo non videmus. Si enim videremus, diceremus videmus et non diceremus credimus esse verum corpus et sanguinem Christi: »Corpus quidem Christi sanguinemque fideliter credis; sed si [Col. 0191C] perspiceres quia quod credis nondum vides: nam si diceres, Video, non diceres, Credo corpus sanguinemque esse Christi.« Ex hac virtute potentiae qua Christus in hoc mysterio exornatur contendit venerandam esse hanc potentiam qua quidquid vult creat, et creatum quomodo vult et quando vult in id quod antea non fuerat permutat: »Unde dicit ordinem naturae non hic intuendum, sed Christi potentiam venerandam, quae quidquid vult, quomodo vult in quodcunque vult et creat quod non erat et creatum permutat in id quod antea non fuerat.«

XIII. Nolebant utique catholici, inquit dissertator, pag. 291, tmemate 176, edit. Amstelodam.; Parisiensis vero pag. 176, tmemate 4, quidquam fidem, quae interius in animo latet, in mysterio operari. Quod videretur in altari Dei aiebant Christi corpus esse: substantiam creaturarum immutatam esse, salva specie pro ea speciei acceptione quam cap. 4 diximus: nec jam esse symbola post consecrationem quod antea fuissent. Interius quidem commutationem fieri, sed in [Col. 0191D] symbolis priusquam in credentium animis. His capitibus totidem ille maxime adversaria hoc uno loco tradit Ratramnus, scilicet num. 54: Dicant qui nihil hic volunt secundum interius latentem virtutem accipere, sed totum quod apparet, visibiliter aestimare, secundum quid hic sit commutatio facta. Nam secundum creaturarum substantiam, quod fuerunt ante consecrationem hoc et postea consistunt. Panis et vinum prius exstitere: in qua etiam specie jam consecrata permanere videntur. Est ergo interius commutatum Spiritus sancti potenti virtute, quod fides aspicit, animam pascit, aeternae vitae substantiam subministrat.


RESPONSIO.

Non potis est ex his Ratramni verbis colligere quinque propositiones contrarias quinque aliis quas prodidit dissertator. 1o Nolebant utique catholici [Col. 0192A] quidquam fidem, quae interius animo latet, in mysterio operari. Utinam, dicit Ratramnus, fidem quae interius in animo latet aliquid in mysterio operari? Ubi contrarium quintae fabricabit, huic scilicet: Interius quidem commutationem fieri, sed non in symbolis priusquam in animis; e contra toto opere demonstrat hanc mutationem esse objectum fidei, adeoque ei ante vertere. Revera ait num. 11: »Quod si secundum quosdam figurate nihil accipiatur, sed totum in veritate conspiciatur, nihil hic fides operatur.« Sed haec nihil aliud significant nisi nihil esse fidei reputandum si nihil occultum; sed omnia exterius et interius manifestata et retecta sunt, nec dicendum esse credo sed video, uti Ratramnus observat numero 54. Nam si videres diceres video, non diceres credo corpus sanguinemque esse Christi. Quid in his verbis redolet haeresim? Quid a fide catholica alienum erumpit? Quid hic significat, fidem quae interius latet aliquid in hoc mysterio operari, nisi operari in mysterio significet operari circa objectum [Col. 0192B] mysterii? quippe cum fides suum opus efficiat in contemplatione hujus mysterii sub speciebus panis et vini verum Christi corpus et sanguinem celata et occulta negotia consistere credendo et suadendo per mirabilem substantiae panis et vini conversionem, uti Ratramnum docere observavimus ex num. 49 et 30. »At vero secundum invisibilem substantiam, id est divini potentiam verbi, vere corpus et sanguis Christi existunt . . . . . . sed vere per mysterium panem et vinum in corporis et sanguinis conversa substantiam, a fidelibus sumenda.« Utcunque res sint, nunquam Ratramnus dixit, »fidem quae interius latet quidquam in hoc mysterio operari;« sed tantum, »fides nihil hic operatur si secundum quosdam figurate nihil hic accipiatur, sed totum in veritate conspiciatur.« Quod verissimum est et plane catholicum, cum in Eucharistia sit figura et veritas; et aequabiliter falsum sit dicere aut totum figuratum esse aut nihil figuratum.

[Col. 0192C] Jam vero inquirendum restat quid Ratramnus his verbis significare velit: »Nam secundum creaturarum substantiam quod fuerunt ante consecrationem, hoc et postea consistunt. Panis et vinum prius existere in qua etiam specie jam permanere videntur,« at vero defendo per creaturarum substantiam neutiquam intelligere ens per se subsistens, ut Peripatetici loquuntur, sed externas substantiae affectiones et qualitates quae antea fuit et jam non est, ex quibus tamen superesse nec permanere videtur, et uti significant haec verba: Panis et vinum prius existere in qua etiam specie jam permanere videntur. Enimvero haec vox species apud Ratramnum non rem, sed rei paropidem et obumbrationem significat ac similitudinem, ut apud Horatium libro II, satyra 2: Ducit te species, video. De caetero, postpositis exemplis quibus probare possem antiquos scriptores ecclesiasticos per substantiam significasse rei affectiones, qualitates rerum, non res ipsas, quorum specimen [Col. 0192D] dedi in praefatione editionis Latinae Ratramni, quam prae manibus habes, dubium nullum superest quin Ratramnus ejusmodi affectus animae significare voluerit, non animam ipsam his verbis: »Ergo quod interius commutatum Spiritus sancti potenti virtute quod fides aspicit, animam pascit, aeternae vitae substantiam subministrat.« Substantia enim aeternae vitae non est ipsa per se subsistens anima, sed beatitudo ipsa, seu incommutabilis vitae tota simul et perfecta possessio.

XIV. Num. 4, Eucharistiam cum baptismo confert. Num. 17, 18 et 19, pag. 292, edit. Amstelodamensis et Parisiensis, pag. 176, anno 1699, in baptismo, inquit, duo sunt quod exterius abluit elementum: et quod interius purgat virtus sanctificationis sive fides illius qui abluitur. Itaque in specie sive in proprietate nihil est praeter aquam: in mysterio sive in credentis intelligentia virtus sanabilis.


[Col. 0193A] RESPONSIO.

Rotunde fateor Ratramnum comparare Eucharistiam cum baptismo; at per Eucharistiam non solum intelligit panem et vinum, verum etiam ipsam Eucharistiam totam et in integro, scilicet verum corpus et verum sanguinem Christi, sub speciebus panis et vini. Hanc esse intelligentiam Ratramni necesse est: quippe cum veram substantiarum mutationem recognoscat, non duas existentias asserat, et grande nefas reputet cogitare ibi non esse corpus Christi quod nominatur et existit. Jam vero si eo sensu intellectam Eucharistiam cum baptismo conferat, quid mali falsi ei exprobrari potest? Nam sicut virtus sanctificationis ad elementum aquae aggregatur in baptismo, multo magis virtus immortalitatis et sanctificationis ad verum Christi corpus sub speciebus occultum accedit, quae nobis immortalitatem et aeternae vitae substantiam administrat. Enimvero nisi cum fide et charitate ad hoc mysterium accedamus, ipsa caro Christi occulta non prodest [Col. 0193B] quidquam: spiritus est qui vivificat: sicut aqua nihil attinet si virtute sanctificationis careat, id est nisi adultus sacro initiatus baptismate credat et sibi persuadeat hac virtute sanctificationis vitam aeternam comparari posse. Non igitur solum mirabile est quod corpus Christi in Eucharistia existat, sed quod ibi ad nostram sanctificationem consistat. In ore iniquorum et bonorum aequabiliter permanet. Sed adversus malos alimentum mortis, et erga bonos alimentum vitae vita bonis morsque malis [a 1Kb] . Caeterum ejusmodi comparatio nec nova nec insolens est; ea usi sunt fortissimi praesentiae corporis et transsubstantiationis defensores, uti intelligimus ex epistola Paschasii ad Frudgardum pag. 1621, litt. B, et capite 3 tractatus de corpore et sanguine Domini, pag. 1562. Eamdem prodidit comparationem beatus Algerus, capite 10, lib. II, et 8 lib. III, et existimat, quod videtur speciem habere corporalem quod intelligitur fructum habere spiritualem, non secus ac [Col. 0193C] Ratramnus num. 19. Secundum enim »quod cernuntur corpus pascunt corruptibile ipsa corruptibilia; secundum vero quod creduntur, animas pascunt in aeternum victuras ipsa immortalia.«

XV. (Pag. 292 edit. Amstel.; edit. Paris., pag. 177, lin. 2). Num. 4 et num. 19. In baptismo, inquit Ratramnus sive foederis antiqui sive novi, duo sunt: aqua quae cernitur et spiritualis potentia quae creditur interius; ex utroque mysterium fit dum cognoscitur quid symbolum significet. Ubi non Eucharistiam modo perinde ac salutaris lavacri undam fieri mysticam ait, quoniam viso symbolo mens aliud intelligit quod videt, ex qua fidei intelligentia mysterium dicatur et fiat; verum etiam sacramenta novae legis in parem sensum devolvit in quo sunt sacramenta antiqui foederis. Quod et de veteribus sacrificiis cum novo componit, rursum confirmat num. 91, sicut illa figuram habuere futurorum, sic et hoc sacrificium figura sit praeteritorum.


[Col. 0193D] RESPONSIO.

Nihil de Eucharistia dicit Ratramnus eo num. 21, nec in sequentibus ait ex fidei intelligentia mysterium diei et fieri; sed observat mysterium quod exsurgit ex corpore et sanguine Christi panis et vini speciebus involutis, et adjuncta virtute sanctificationis, in gratiam fidelium digne recipiendum, fieri objectum fidei: quod quidem non solum Eucharistiae, verum etiam omnibus veteris et novae legis sacramentis aequabiliter convenit. Nec vero singulare est Eucharistiae quod virtus sanctificationis adjungatur pani et vino, quemadmodum aquae in baptismo, sed adjiciatur, cum addatur vero corpori Christi sub speciebus seu figuris recondito et latenti. Hanc esse mentem Ratramni non dubitandum est, cum dicat [Col. 0194A] continenti sermone num. 24 sanguinem a populo Judaico epotum in deserto fuisse figuram sanguinis ex utero Virginis assumpti et in ligno crucis effusi, non solum ut eo redimeremur, verum etiam potaremur: »Ut intelligeremus, inquit, in deserto in spirituali petra constitisse et sui sanguinis undam populo praebuisse, qui postea corpus de Virgine sumptum et pro salute credentium in cruce suspensum, nostris saeculis exhibuit, et ex eo sanguinis undam effudit quo non solum redimeremur, verum etiam potaremur.« Nam utcunque res sint, si sanguis a Christo pro nobis ex crucis palo effusus ut redimeremur verus est sanguis Christi ex Virgine matre assumptus, ille sanguis nobis propinatus et similiter effusus ut potaremur, verus sit et idem ipse necesse est, »quo non solum redimeremur, verum etiam potaremur.« Eo loco Ratramni confirmare, imo demonstrare facile est. Nam si ab omnibus superstitionis Calvinianae ministris quaeramus [Col. 0194B] nunquid non sanguis in cruce ad nostram redemptionem effusus sit verus Christi ex Virgine Maria matre assumptus: respondebunt omnes dubio procul, verum ac proprium sanguinem existere. Si vero eadem quaestio fiat de sanguine a Christo fuso ut eo potaremur, non eumdem esse sanguinem respondebunt, sed in figura tantum verum sanguinem repraesentare, seu in figura porrigere haeretico sensu referent. Verum si de eadem quaestione interrogaremus Ratramnum, catholico sensu e contra respondebit. »Christum in deserto in spirituali petra constitisse, et sui sanguinis undam populo praebuisse, qui postea corpus de Virgine sumptum et pro salute credentium in cruce suspensum nostris saeculis exhibuit, et ex eo sanguinis undam effudit quo non solum redimeremur, verum etiam potaremur.« Ergo ex mente Ratramni, sicut redimimur vero sanguine Christi ex corpore de Virgine assumpto, eodem ipso prorsus vero sanguine potamur. Respondebit insuper Ratramnus eo sanguine nos redimi et potari cujus [Col. 0194C] figura fuit in manna, mari Rubro et petra deserti; qui cum jam delitescat sub velis et figuris seu speciebus vini et panis, ibique revera existat, nostrae fidei atque intelligentiae spiritualis objectum evadit, nec defuit, mirabili veritatis et figurae societate, fieri figura mannae, maris Rubri et petrae deserti praeteritorum, quemadmodum manna, mare Rubrum et petra deserti figuram habuere futurorum. »Sicut illa, inquit num. 91 figuram habuere futurorum, sic et hoc sacrificium figura fit praeteritorum.«

XVI. (Pag. 292, num. 177.) »Non ergo carnem meam,« inquit Ratramnus num. 30, »vel sanguinem meum vobis corporaliter comedendum vel bibendum per partes distributum distribuendumve putetis, cum post resurrectionem visuri sitis me coelos ascensurum cum integri corporis sive sanguinis plenitudine.« Quis vero e catholicis somniavit carnem Christi scindendam in frusta? Plane nemo.


RESPONSIO.

[Col. 0194D] Adversarios Ratramni fuisse catholicos valde credibile et valde probabile est; et cum praesertim eos fideles appellet num. 11, ab omni haeresis suspicione immunes fuisse abundanter significat: »Dum enim quidam fidelium corporis sanguinisque Christi, quod in Ecclesia quotidie celebratur, dicunt quod nulla sub figura, nulla sub revelatione fiat,« quis enim per quosdam fidelium homines haeresi inquinatos significari sibi persuadeat? At vero illi adversarii credebant revera videri seu conspici in Eucharistia corpus Christi verum, eo habitu et forma quibus revera consistebat, nullis involutum figuris aut mysterii obumbrationibus, »quod nulla sub figura, nulla sub obumbratione fiat.« Ejusmodi adversarii, utcunque poterant, fetidam consecutionem repudiabant, [Col. 0195A] et ab ea se defendebant, qua irretiti tenebantur et convincebantur credere corpus Christi scilicet corrumpi et spiritus calorisque naturalis appulsu et opera velut alimentum exagitari, et madefactum humoribus in pectore et ventriculo sumentium dissolvi: etiamsi non dubitarent verum esse corpus sanguinemque Christi. Abbas Abbaudus, incertae aetatis auctor, in eamdem ivit sententiam de fractione corporis Christi: hunc secutus est Walterius, prior S. Victoris Parisiensis, quorum fragmenta publici juris fecit doctissimus Mabillonius Analectorum sacrorum tomo IV; plurimique scriptores catholici ante et post aetatem sive post retractationem Berengarii uti observat idem Mabillonius in suis ad Tractatum Abbaudi notis de fractione corporis Christi. Utcunque res sit, non existebat ulla secta hominum sibi persuadentium carnem Christi et Dei unquam posse in secessum mitti. Nec enim memoria exciderat hominum Christianorum quod refertur Exodi cap. XXXII, versu 20: Cum Moyses arripiens vitulum [Col. 0195B] quem fecerant Israelitae combussit et contrivit usque ad pulverem quem sparsit in aquam et dedit ex ea potum filiis Israel. De quo haec scripsit carmine non prorsus contemnendo Petrus Rhemensis, scriptor antiquus, de Riga dictus, in Aurora sua, quam haberi in bibliotheca Cottoniana testificatur Joannes Seldenus de Diis Syris, syntagmate 2, de vitulo aureo, et in bibliotheca capituli ecclesiae metropolitanae Rhemensis ipse vidi.

Comminuit, commiscet aquis potum dat Hebraeis
   Exeat ut foedus per loca foeda Deus.

XVII. (Ibid. pag. 292.) Sed illud voluit veterator (hoc sale placet dissertatori defricare Ratramnum) intelligi nec cerni in ara, nec comedi, nec frangi corpus Christi, sublatoque in coelos corpore, non exstare amplius istud in terris.


RESPONSIO.

Si corpus Christi post ascensionem in coelos neutiquam in terris permansisse sibi persuasisset Ratramnus, [Col. 0195C] nunquam dixisset num. 99: »Iste panis et calix qui corpus Christi nominatur et existit.« Nec num. 24, de sanguine in arbore crucis effuso, »quo non solum redimeremur, verum etiam potaremur.« Nusquam etiam occurrisset lectoribus, ne anticipata opinione fallerentur de verbis propriis quibus usus est; nec admonuisset his quae habentur num. 101: »Nec ideo quoniam ista dicimus putetur in mysterio sacramenti corpus Domini vel sanguinem ipsius non a fidelibus sumi, quando fides non quod oculus videt, sed quod credit accipit.« Fides autem non corpus in figura, sed verum in Eucharistia latere credit, adeoque non falsum aut figuratum ante percipit. Neutiquam etiam dixisset num. 10: »Vinum quoque quo sacerdotali consecratione Christi sanguinis sacramentum efficitur, aliud superficietenus ostendit, aliud interius continet.« Quid enim praeter vinum interius continet, nisi in locum vini Christi sanguis reponatur. Insuper quid necesse erat numero 30 dicere: »sed vere per mysterium panem [Col. 0195D] et vinum in corporis et sanguinis conversa substantiam a fidelibus sumenda,« si doctrinae Ecclesiae catholicae de transsubstantiatione abnuisset? Nec tricari oportet de voce per mysterium, quae nihil aliud significat nisi verum Christi corpus et sanguinem sub speciebus panis et vini absconditum permanere. Nam revera nihil aliud vult eo loci Ratramnus quam quod ipse dixerat num. 28, scilicet, »Christum antequam pateretur panis substantiam et vini creaturam convertere potuisse in proprium corpus quod passurum erat, et in suum sanguinem, qui post fundendus erat.«

XVIII. »Nusquam enim esse« (inquit dissertator pag. 177 editionis Parisiensis et 292 edition. Amstelodam.) »nisi ubi palpabile sit,« quod iterum repetit num. 89, colligitque exinde num. 17, »ubi corpus non cernatur oculis, nec manifestum sit, ibi omnino non esse.«


[Col. 0196A] RESPONSIO.

Haec nullibi incurrunt in oculos apud Ratramnum, nec credibile est hominem qui de potestate mentis non excesserit, adeo sibi contrarium esse. Nam passim dicit seu intelligitur dicere, corpus Christi in quo mortem passus est, in Eucharistia existere, uti pluribus jam locis ostendimus, quos repetere supervacaneum videretur. Nec enim numeris 89 et 97 colligit ubi corpus Christi non cernatur oculis, nec manifestum sit, ibi omnino non esse. Tantummodo observat differentiam intercedere inter mysterium corporis quod celebratur in Ecclesia, et proprium corpus Christi in quo passus et mortuus est: in eoque consistere quod in mysterio sub figuris corpus sit velatum et non palpabile, corpus vero quod passum et sepultum, manifestum sit et palpabile. Interim non ait duas esse existentias rerum, imo vero conceptis verbis docet »non quod duarum sint existentiae rerum inter se diversarum, corporis videlicet et spiritus: verum una eademque res, [Col. 0196B] secundum aliud, species panis et vini consistit; secundum aliud, corpus est et sanguis Christi.« (Num. 16.).

XIX. (Pag. 292. Amstelodam.) Illam Domini vocem Spiritus est qui vivificat num. 31 sic interpretatur ut de spirituali credentium opera, hoc est fide, accipiat, quae vivificat, quae facit mysterium, absque qua fide et operatione mysteria tantum corpus pascant, nec mysteria quidem, sed substantiae panis et vini.


RESPONSIO.

Revera necesse esse defendit Ratramnus eos qui percipiunt Eucharistiam habere fidem. Insuper Paschasius et omnes viri catholici postulant, ad mentem S. Pauli: Probet autem seipsum homo, et sic de illo pane edat, et de calice bibat. Qui manducat et bibit indigne, reus erit corporis et sanguinis, non dijudicans corpus Domini (I Cor XI, 29).

Nec aliud sibi vult Ratramnus dum explicans, num. [Col. 0196C] 31, haec verba: Spiritus est qui vivificat, ait: »In hoc itaque mysterio corporis et sanguinis spiritualis est operatio quae vitam praestat, sine cujus operatione mysteria nihil prosunt.« Revera enim haec mysteria non solum nihil prosunt, verum etiam intertrimentum afferunt et mortem, si absque fide et charitate recipiantur. Nec enim alia mente theologi docent Eucharistiam esse sacramentum vivorum, non mortuorum. Verum haec omnia non significant solam operam spiritualem vivificare et facere mysterium. Nunquam sic locutus est Ratramnus num. 31, imo vero contrarium docuit his verbis: »Carnem dicit quidquam non prodesse, illo modo sicut infideles intelligebant; alioquin vitam praebet, sicut a fidelibus per mysterium sumitur. Et hoc quare? Ipse manifestat cum dicit: Spiritus est qui vivificat. In hoc itaque mysterio corporis et sanguinis spiritualis est operatio, quae vitam praestat, sine cujus operatione mysteria illa nihil prosunt, quoniam corpus [Col. 0196D] quidem pascere possunt, sed animam pascere non possunt.« Quis vero ex his intelligat solam fidem recipientis operari mysterium, et non perspectam habeat Christianam et catholicam veritatem, scilicet carnem et sanguinem Christi in Eucharistia animae vitam tribuere, scilicet gratiam, digne recipientibus hoc sacramentum, rite paratis hominibus, atque expeditis et idoneis, seu fide et charitate ac virtute poenitentiae exornatis?

XX. Mysterium, ait Ratramnus, inquit dissertator (pag., 292 edit. Amstelod.), agi spiritualiter, quia fidei spiritus illud peragit: fides ea pascit, laetificat, vivificat interius, cum quod exterius est, carnem alit. Nam haec pura putaque Sacramentariorum oratio est.


RESPONSIO.

Libenter percontarer a dissertatore qua ratione mysterium effieri posse sibi persuadeat nisi spiritualiter. [Col. 0197A] Quasi vero hoc significet operatione fidei fieri mysteria, non virtute Spiritus sancti, qua mysteria nostrae fidei objecta evadant. Consentanee Ratramno loquitur Paschasius cap. 5 libri de Corpore et Sanguine Domini: »Christus ergo cibus est angelorum, et sacramentum hoc vere caro ipsius et sanguis, quam spiritualiter manducat et bibit homo. Ac per hoc unde vivunt angeli, vivit et homo, quia totum spirituale est et divinum in eo quod percipit homo.« Et in fine ejusdem capitis. »Bibimus quoque et nos spiritualiter ac comedimus spiritualem Christi carnem, in qua vita aeterna esse creditur. Alioquin sapere secundum carnem mors est, et tamen veram Christi carnem spiritualiter percipere, vita aeterna est.«

Observat continenti sermone, cap. 6, hanc carnem Christi spiritualem spectare bonos, neutiquam malos: »Ecce inquit omnes indifferenter quam saepe sacramenta altaris percipiunt plane, sed alius carnem Christi spiritualiter manducat et sanguinem bibit, alius [Col. 0197B] vero non; quamvis buccellam de manu sacerdotis videatur percipere. Et quid accipit, cum una sit consecratio, si corpus et sanguinem non accipit? Vere, quia reus accipit indigne, sicut apostolus Paulus ait: Judicium sibi manducat et bibit, non probans se prius, nec judicans corpus Domini (I Cor. XI, 29). Ecce quid manducat peccator et quid bibit. Non utique sibi carnem utiliter et sanguinem, sed judicium. Et quare? Quia non se probat, nec dijudicat corpus Domini. Cogitat enim infidelis quod digna et sancta indignus possit accipere, non aliud quidem attendens, nisi quod videt, neque intelligens nisi quod sentitur.«

In eamdem rem, ait Ratramnus post S. Isidorum Hispalensem. »Hic etiam idem doctor dicit: Sacramentum est in aliqua celebratione, cum res gesta ita sit, ut aliquid significare intelligatur, quod sancte accipiendum est.« In ea sacramenti definitione convenit cum Paschasio, capite 3 libri de Corpore et [Col. 0197C] Sanguine Domini: »Sacramentum igitur est quidquid in aliqua celebratione divina nobis quasi pignus salutis traditur, cum res gesta visibilis longe aliud invisibile intus operatur, quod sancte accipiendum est.«

Beatus Algerus, adversarius Berengarii fortissimus, Ratramni et Paschasii vestigia insequitur libri II de Eucharistia capite 1: »In illo sacramento Christus est quoniam corpus est Christi: non ergo corporalis esca, sed spiritualis est. Si ergo spiritualis et non corporalis, quomodo corporali secessui obnoxia?« Ejusdem capitis continenti sermone probat non frangi jejunium, quod corporale est, alimento spirituali Eucharistiae: »Sed absit a cordibus fidelium ut in diebus jejuniorum quotacunque hora missae celebrentur, solvi credant jejunium; quia cum non sit corporalis, sed spiritualis esca, corporalis, per escam spiritualem non solvitur abstinentia.« Dubitandi igitur locus non relinquitur mysterium [Col. 0197D] spirituale agi. Ratramnus vero nihilominus animo intendit quam quod ori ejus inducit dissertator, quia fidei spiritus illud peragit: »Fides ea pascit, laetificat, vivificat interius, dum quod est, carnem alit.« Nam tantum abest ut fides omnia interius faciat, cum ea potius tanquam objectum suae suasionis supponat. Haec est solitaria mens Ratramni et omnium catholicorum.

XXI. (Pag. 292, num, 178, in margin.) Negat apertissime num. 52 quod ore sumitur in altari, »aeternitatem posse praestare, vitam enim quae in mysterio continetur, esse a Verbi potentia invisibili quae fidem operatur in nobis; in hac fide esse efficientiam ac virtutem corporis Dominici.«


RESPONSIO.

Dilucide patet falsum esse haec tria apud Ratramnum numero 52 occurrere.

1o Recognoscit aperte, explicans verba S. Ambrosii, [Col. 0198A] panem vitae qui de coelo descendit, a nobis recipi in altari; nam conceptis verbis loquitur de alimento spirituali quo fideles in Ecclesia nutriuntur, escam quam fideles accipiunt in Ecclesia, et docet panem et vinum non solum posse, verum etiam dare nobis vitam aeternam. Iste panis vivus qui de coelo descendit, vitae aeternae substantiam subministrat. Dicit quod in Eucharistia sensibus obnoxium aut palpabile est, tantummodo alere posse corpus, animam vero nullatenus. Quod adeo verum est, ut inter omnes catholicos extra omnem dubitandi aleam positum sit. Hoc argumenti genere comprobat eos vehementer allucinari qui nullam in Eucharistia figuram esse sibi persuadebant, sed omnia in aperta et edita manifestatione consistere.

2o Neutiquam dixit Ratramnus vitam quae in mysterio continetur; esse a verbi potentia invisibili, quae fidem operatur. Excidit a memoria dissertatoris quod exprobraverit Ratramno mysterium agi spiritualiter, [Col. 0198B] quia fidei spiritus illud peragit. Enim vero si Ratramnus dixit fidem efficere mysterium, quo jure dicere potest vitam, quae in mysterio est, operari seu efficere fidem? In quamcunque partem se dederit dissertator, haud facile sese ab hoc laqueo expediet. Nam si mens Ratramni sit fidem efficere mysterium, perperam ei exprobatur mysterium efficere fidem: caeterum longe abfuit ab ejusmodi subtilitatibus; quippe cum affatim recognoscat virtute Spiritus Dei effieri mysterium Eucharistiae, quod est fidei nostrae seu suasionis Christianorum objectum credibile. Nihil hac Ratramni doctrina sapientius aut magis orthodoxum proferri potest.

3o Consectaneum ex his necessarium est non docuisse, in hac fide efficientiam, ac virtutem corporis Christi. Cum e contra defendat in hoc pane esse vitam non in oculos incurrentem, sed sola fide recognitum, hunc panem de coelo descendisse et existere; de quo dictum est eum qui comederit ex hoc pane fore immortalem. »Est ergo in illo pane vita, quae [Col. 0198C] non apparet oculis corporeis, sed fidei contuetur aspectu: qui etiam panis vivus qui descendit de coelo, existit; et de quo vere dicitur: Quicunque hunc manducaverit, non morietur in aeternum; et qui est corpus Christi.« Quis sibi persuadeat ex his intelligi in hac fide esse efficientiam ac virtutem corporis Christi? Nam quemadmodum oculi, dum dicuntur videre colores et lucem, non dicitur in visu consistere efficaciam colorum et lucis: dicere fidem respicere seu credere in mysterio corpus Christi, fidei contuetur aspectu, non est dicere in hac fide consistere efficaciam et virtutem corporis Christi. Sed vereor ne in hac causa sit nimis vincere invidiosum (Socrates, Histor. Eccl. lib. III, lit. M., cap. 18, pag. 633).

XXII. Corporaliter cum negat esse Christum in altari (inquit dissertator pag. 178 editionis Paris., et pag. 292, num. 178, edit. Amstelod., et pag. 178, edit. 1 Paris.), ac spiritualiter ait intelligi oportere, [Col. 0198D] quam utrique illi voci subesse notionem ac potestatem velit, ipse aperit eum num. 76: sicut in mysterio, inquit, panis ille corpus accipitur, sic etiam in mysterio membra populi credentis in Christum intimantur: et sicut non corporaliter, sed spiritualiter panis ille credentium corpus dicitur: sic quoque Christi corpus non corporaliter, sed spiritualiter necesse est intelligatur.


RESPONSIO.

Cum eo consilio scripserit Ratramnus ut inesse aliquam in Eucharistia figuram comprobaret, melius argumenti genus proferre non poterat eo quod ex corpore et sanguine populi fidelis assumit; quippe aquae cum vino permistione in calice designatur. Sicut enim aquae permistione Christo populus in figura adunatur, et populi sanguis in figura significatur: ita per species panis et vini in figura corpus et sanguis Christi intimantur. Nam revera quatenus vela sunt et paropides corporis Christi, ejus figurae [Col. 0199A] et adumbrationes existimantur, quibus intuentium oculos et sensus verum corpus praesens fallit. Visus, tactus, gustus in te fallitur, sed auditu solo tute creditur. Quippe species istae Christi corpus nuncupative appellantur ab Algero, quia corpus Christi proprium occulunt et circumscribunt. His ita constitutis, comparationem corporis populi cum corpore Christi in Eucharistia facile intellectum iri ab omnibus non dubito. Nihil enim aliud vult Ratramnus nisi corpus Christi nuncupative populi est figura corporis et sanguinis populi. Sed haec non impediunt quominus verum corpus sub speciebus delitescere credatur: licet corpus et sanguis populi in figura tantummodo intelligatur, nam Paschasius, praesentiae et transsubstantiationis veri corporis Christi in Ecclesia defensor invictissimus, eamdem comparationem instituit; dixitque corpus populi sicut corpus Christi figurate in Eucharistia consistere, quamvis de praesentia reali corporis Christi sub speciebus revera recondi minime dubitaverit. Quippe sic fatur [Col. 0199B] capite 11 libri de Corpore et Sanguine Domini: »Et ideo recte provisum est, quia simul cum sanguine aqua fluxit, ut in hoc mysterio veri sanguinis aqua admisceatur, quatenus et nos in illo simus, ut per hoc salutis sacramentum divinis obtutibus illi couniti mystice offeramur. Nam si vinum sine aqua offeratur, sanguis Christi incipit esse sine nobis; si autem aqua sola, jam plebs videtur esse sine Christo. Quando autem utrumque miscetur et conjungitur, tunc recte mysterium Ecclesiae spiritualiter perficitur.« Et infra eodem capite: »Exsultent ergo fideles dum se intelligunt ad tantam unitatem Christi sociatos per gratiam, et ad tantam flagrantiam charitatis provectos; et ideo quam bene in hoc mysterio nostra figura per aquam admittitur, ut unusquisque in illo Christi sanguine susceptum se intelligat et in melius transmutatum. Unde licet prius mystice vinum et aqua commisceantur, post consecrationem tamen non nisi sanguis bibitur, quia in illo prius ex [Col. 0199C] aqua baptismatis suscepti rursus eum quo idie esuriendo et sitiendo potamus:« Et inferius. »Propterea non inconvenienter etiam ob hoc idem aqua consecratur, non quod aqua permaneat, sed vertitur in sanguinem ut significet quid fides percipiat.«

Ex his intelligere facile est quam supervacanea sit conclusio a dissertatore assumpta ex his Ratramni verbis: »Hoc est enim, inquit dissertator, perspicue et sine ambage dicere neutrum esse corpus in sanctificato pane corporaliter, hoc est secundum substantiam, sed tantum intellectu fidei spiritualis.« Quippe ejusmodi conclusionem ex Paschasii verbis similibus, si non iisdem, assumere non potis est. Quid ergo eam ex Ratramno deducet, cui praesertim ad praecavendum intelligendi solertia non defuit, ne figmentum ex Calvini cerebro ortum continuis temporibus ei ascriberetur, uti patet numero 101: »Nec vero quoniam ista dicimus, putetur in mysterio sacramenti corpus Domini vel sanguinem ipsius non a fidelibus sumi, quando fides non quod oculus videt, [Col. 0199D] sed quod credit accipit.« Non magis ad rem prodidit dissertator locum Ratramni ex numero 75 his verbis conceptum: »At videmus in aqua nihil esse conversum, consequenter ergo et in vino nihil corporaliter ostensum. Accipitur spiritualiter quidquid in aqua de populi corpore significatur, accipitur ergo necesse est spiritualiter quidquid in vino de Christi sanguine intimatur.« Haec enim nihil aliud significant nisi in speciebus vini sensibus non percipi sanguinem Christi, et ejusmodi species esse corpus Christi spiritualiter et nuncupative, sicut in aquae permistione non percipitur sanguis populi, sed aqua nuncupative tantum et spiritualiter est sanguis populi. Nihil enim vetat ita se rem habere quamvis corpus Christi verum lateat in Eucharistia, corpus vero populi insit in figura tantum. Nec enim necesse est comparationem in integro fieri, ut probet [Col. 0200A] quod potissimum animo intendit Ratramnus, scilicet aliquam in Eucharistia esse figuram, nec omnia aperta et edita patefactione declarari.

Hucusque satis explicuisse videmur ea quae dissertator in libro Ratramni a fide catholica abhorrentia, haeresis crimine accusat et carpit vehementer. Jam vero quae magis operta et fucata denuntiat inquiramus, et Ratramni insontis et intaminati, recuperatoria, ut jurisconsulti vocant, actione persequamur.

XXIII. Contendit dissertator (Pag. 292, num. seu tmemate 179, num. 1, editionis primae Paris., pag. 179) Ratramnum sive auctorem libri de Corpore et Sanguine Domini adeo implicare quaestionem ut vix a peritis dignoscatur. Exquirendum enim ait numero 5: Quod in Ecclesia ore fidelium sumitur corpus et sanguis, in mysterio fiat an in veritate, id est utrum aliquid secreti contineat quod oculis solummodo fidei pateat. An sine cujusquam velatione mysterii hoc aspectus intueatur corporis exterius, quod mentis visus [Col. 0200B] aspiciat interius: ut totum quod agitur in manifestationis luce clarescat: et utrum ipsum corpus quod de Maria natum est, et passum, mortuum, ac sepultum, quodque resurgens et ad coelos ascendens ad dexteram Patris consideat.


RESPONSIO.

Difficile est intelligere quid in hac quaestionis propositione obscurum aut intricatum videatur. Cum dubitandi locus non sit tempore Ratramni extitisse fideles qui omnia edita et aperta esse in mysterio Eucharistiae sibi persuaderent: corpusque et sanguinem Christi nulla sub figura aut obumbratione collocari crederent; uti prospectum habemus ex numero 11 dicti libri de Corpore et Sanguine Domini: »Dum enim quidam fidelium sacramentum corporis sanguinisque Christi quod in Ecclesia celebratur, dicunt quod nulla sub figura, nulla sub obumbratione fiat, sed ipsius veritatis nuda manifestatione peragatur; [Col. 0200C] quidam vero testentur quod haec sub mysterii figura contineantur, et aliud sit quod corporis sensibus appareat, aliud quod fides aspiciat: non parva diversitas inter eos dignoscitur.« Insuper non sine injuria potest hujus obscuritatis et implicationis in proposita quaestione accusari Ratramnus: non enim ipse fuit auctor propositae quaestionis, sed imperator Carolus Calvus, cujus jussu inquirendam ac discutiendam recepit, uti intelligimus ex verbis numero 5, quae dedita opera praetermisit dissertator. Non enim ait Ratramnus: Quaeritur quod in Ecclesia ore fidelium sumitur corpus et sanguis Christi, an in mysterio fiat, an in veritate, etc.; sed: Quod in Ecclesia ore fidelium sumitur corpus et sanguis Christi, QUAERIT VESTRAE MAGNITUDINIS EXCELLENTIA IN MYSTERIO FIAT AN IN VERITATE. Absit igitur ut Ratramnus implicatae quaestionis propositae accusetur. Ista enim contumelia in ipsum imperatorem refundenda est. His verbis significatum quaerit vestrae magnitudinis [Col. 0200D] excellentia, neutiquam etiam hujusce quaestionis auctor intelligit per secretum quod interius in animo geritur cujusque fidelis: mysterii velatio, symbolum quod quisque intuitus, secum in animo credit verbo Dei de Christi corpore; nec vult ullatenus inquirere an sit tantum figura et signum, quod cum fide intuentis conjunctum mysterii nomen habet; et sit panis corpus Christi per cogitationem tantum, an vero in veritate, ac reipsa sit ut ante fidei mentisque operationem dici vere possit hoc quod aspicitur vere corpus esse natum de Virgine. Quippe solum examinavit et inquisivit Ratramnus an hoc sacramentum esset omnis figurae expers et vacuum, probavitque in eo aliquam esse figuram cum veritate sociabilem et conjunctam, ad mentem Paschasii, et semper interius ac secretum Eucharistiae fallens oculos hominum reputavit objectum et prospectum fidei minime effectum. Incogitabile semper ei visum corpus Christi [Col. 0201A] tanquam figmentum rationis respicere. Imo vero per se subsistere non dubitavit, tanquam revera consistens objectum, circa quod ratio, fides et intellectus versentur. Nullibi etiam Ratramnus admonet mysterium ex duobus fieri: ex symbolis tanquam signis, et fide credentis, quae mysterium perficit, dum credit, quod per vim Ratramno affingit dissertator, pag. 179, edit. Paris., 292 Amstelodamensis, num. 179, omisso loco, quia nullus est ex quo exscripsit. Verumtamen sic pergit continenti sermone, tmemate 11.

XXIV. Similis doli plenum est quod ait Ratramnus num. 9: »Mysterium dici non potest in quo nihil est abditum, nihil a corporalibus sensibus remotum, nihil aliquo velamine contectum. At ille panis qui per sacerdotis ministerium Christi corpus conficitur, aliud exterius humanis sensibus exponit, et aliud interius fidelium mentibus clamat . . . . . quia coeleste, quia divinum, id est corpus Christi ostenditur, quod non sensibus carnis, sed animi fidelis contuitu vel aspicitur, [Col. 0201B] vel accipitur, vel conceditur.« Fefellere viros doctos hae voces INTERIUS et EXTERIUS. Neque enim aliud interius, quod occurrit adhuc num. 10 et 21 aliisque locis, sic accipit iste ut significet, in ipsis symbolis. Sed in credentium animis a quibus peragi mysterium arbitratur, negat dici mysterium, nisi ubi a symbolis veluti mens commonita, aliud credit quam oculus intuetur: ex utroque enim mysterium fieri, ex symbolo et fide credentis.


RESPONSIO.

Non facile est in his verbis animadvertere dolum aut industriam Ratramni. Enimvero si revera explicat eo loci clare et aperte, omnibus ambagibus postpositis, quid ex his verbis interius et exterius intelligat, et bona fide significet quid intra vel extra mysterium nostrae fidei objectum est; nec ullatenus insinuet aut influat in mentes lectorum ejusmodi mysterium in animis credentium effieri, ejus verba [Col. 0201C] omni dolo ac fraude carere valde probabile est. Porro jam ex verbis num. 9 intelligere et assequi sensum ejus faciliter possumus, quae praetermittere, ne dicam expungere, dissertator non timuit. »EXTERIUS quidem panis quod ante fuerat forma praetenditur, color ostenditur, sapor accipitur. Ast INTERIUS longe aliud multo pretiosius, multoque excellentius intimatur, quia coeleste, quia divinum, id est Christi corpus ostenditur quod non sensibus carnis,« etc. Quis enim mentis compos sibi persuadeat aut intelligat ex ejusmodi sermone fidem operari corpus Christi, nec nisi vi cogitationis mentis in Eucharistia consistere? Quis dolus aut fraus in ejusmodi verborum constructione et congruitate, et quid significare potuit Ratramnus nisi visum, tactum, gustum in hoc mysterio falli? sed auditu solo tute credi. Si qua igitur astutia sit, dissertatoris est, qui haec verba callide praetermisit; vis vero leonis sive Ratramni, de fide catholica mentem suam [Col. 0201D] nervose et dilucide exponentis. Cautae revera sunt vulpes, sed cautiores sunt qui capiunt vulpes.

XXV. Non dicit, scilicet Ratramnus, INTERIUS, inquit dissertator (pag. 180 edit. Parisiensis, et Amstelod. fol. 292, num. seu tmemate 180), mutari symbola, sed INTERIUS, hoc est intimae menti corpus Domini a symbolis intimari, sive significari, ubi animus fidelis aspicit, accipit, concedit, quod cum ille disserit callide, negat dici posse aspectus corporis Christum intuetur, os Christum manducat.


RESPONSIO.

In his verbis tria dilucide et liquido falsa sunt.

1o Falsum est Ratramnum non dicere interius mutari symbola, cum conceptis verbis dicat numero 9: PANIS QUOD ANTE FUERAT. Nam si revera fuit ante panis, jam non est amplius, adeoque mutatio facta est interius, nam exterius nulla apparet. Insuper nunquid non dicit Ratramnus numero 30: »Vere [Col. 0202A] per mysterium panem et vinum in corporis et sanguinis Christi conversa substantiam, a credentibus sumenda?«

2o Neutiquam etiam dicit Ratramnus intimae menti a symbolis corpus significari; quippe cum conceptis verbis dicat panem et vinum, cum aliud sint quam ante fuere, mutationem accepisse, ex hoc negari non posse, et praesertim continuo sermone probet, mutationem factam non esse in iis quae in prospectu nostro sunt nec exterius apparent, panemque et vinum aliud esse quam videntur per manifestationem exteriorem, vel negandum, quod sine scelere dici aut cogitari non potest, ex mente Ratramni, num. 15, corpus et sanguinem Christi in Eucharistia existere: »Fatebuntur igitur necesse est mutata esse secundum aliud quam secundum corpus, aut per hoc non esse quod in veritate videntur, sed aliud quod non esse secundum propriam essentiam cernuntur, aut si hoc profiteri noluerint, compelluntur negare corpus esse sanguinemque Christi, [Col. 0202B] quod nefas est non solum dicere, verum etiam cogitare.«

3o Falso affingit dissertator Ratramno callide negasse quod aspectus corporis Christum intuetur, et os Christum manducat. Nam prudenter et simpliciter negat sacrum Christi corpus, quod in Ecclesia celebratur esse visibile et palpabile cum sensu, more obsoniorum frustatim conscidi ac dentibus conteri: sed cum Paschasio libenter fatetur substantiam corporis et sanguinis Christi in oculos minime incurrentem revera occultam ac tegetibus specierum panis et vini visibilem, involutam, non subjectam sensibus seu invisibilem existere.

XXVI. Verum confiteri quod catholici ultro fecere, nihil horum pseudo-Ratramno placet, inquit dissertator (pag. 180, editionis Parisiensis, et 293 edit. Amstelod.); hoc vero probat quinque propositionibus efformatis, debita opera Ratramno repugnare eique vehementer displicere defendit. 1. Panis consecratus [Col. 0202C] est vere corpus Christi quod natum de Virgine. Fuit, inquit, ex pseudo-Ratramni mente nullam figuram in ea voce CORPUS CHRISTI agnoscere, figurate nihil ibi accipere, totum in veritate; et, ut ait num. 14, in veritatis simplicitate conspici sponte fateri: totum corporaliter opinari.

2. Aiebant nimirum ultro catholici: Hoc quod conspicimus, vere corpus est Christi.

3. Anathema ei qui dixerit fidem mysterium operari; quippe, inquit dissertator, ante fidem consecratio per os sacerdotis Dei, Deus ipse mysterium in symbolis operatur.

4. Nihil spirituale in illo mysterio geritur, nihil abditi, nihil secreti.

5. Non accipimus quod fides efficiat, sed quod effectum verbo Dei et ore sacerdotis fides cogitat et credit.


RESPONSIO.

Prima propositio nusquam repugnat Ratramno, [Col. 0202D] qui cum Paschasio et omnibus catholicis in Eucharistia figuram et veritatem reperiri confessus est. Revera negavit corpus nuncupativum, sive species visibiles panis et vini, esse de Maria Virgine prognatum. Sed nunquam verum ipsum corpus nuncupative, seu speciebus et velis occultum, ex Mariae purissimo sanguine efformatum vere fuisse dubitavit. Prima parte libri probavit in Eucharistia esse corpus Christi cum aliqua figura sub velis et adumbratione specierum panis et vini: in secunda vero, has species quae corpus Christi nuncupativum appellari debent, et sicut velum et conopaeum veri corporis occulti, non esse corpus de Maria Virgine natum, mortuum et sepultum fatetur, seu potius differre ostendit a vero corpore Christi, quod necessaria consecutione sibi persuadebant adversarii Ratramni cum nullam in Eucharistia figuram, nullum velum, sed ipsum corpus Christi de Maria natum editum et manifestum conspici defenderent. Quales sunt hodie [Col. 0203A] quidam recentiores philosophi, et fuit olim Abbaudus abbas et Walterius, prior sancti Victoris Parisiensis, et plures alii post retractationem Berengarii hujus rectractationis verbis nimis ad litteram intellectis forte delusi. Secunda etiam propositio, Ratramni menti faciliter accommodari posse videtur, si ex his verbis hoc quod conspicimus vere corpus est Christi, intelligamus substantiam sub velis eucharisticis seu speciebus , visibilibus, occultum esse verum corpus Christi: haec est enim vera sententia Ratramni, Paschasii, Lantranci et Ecclesiae catholicae. Sed si intelligamus hanc substantiam occultam esse palpabilem et sensibus percipi posse, est contraria Ratramno, et est sententia adversariorum, quam passim opusculo quod defendimus fregit et totis viribus confutavit.

Tertiae propositionis anathemati subscribere non abnuit Ratramnus, cum corpus Christi praesens in Eucharistia spectet tanquam fidei objectum, minime vero effectum, uti supra observavimus. Rotunde [Col. 0203B] fatetur numero 11 fidem operari, sed cum ait propterea operari seu efficere corpus Christi, cui praesenti assensum praestat: quemadmodum artifex non efficit materiam, sed expolit circa materiam, ita fides operatur non Trinitatem, incarnationem, Eucharistiam, sed circa haec mysteria operatur eis credendo, assentiendo, seu intellectum captivando in obsequium fidei, non efficiendo et vi credulitatis efformando.

Quartae propositioni prorsus repugnant omnes fideles. Jure merito ait Ratramnus nihil a fide effectum iri, si nihil secreti et abditi in hoc mysterio reperiretur. Nihil quippe credendum superesset ubi omnia aperta et edita manifestatione innotescerent. Paschasius ultra Ratramnum procedit vehementer, dum ait in epistola ad Frudgardum et totum spirituale est. Si vero dissertator per haec verba spirituale, abditum, secretum, significare velit quod pendeat ab intelligentia mysterium censeatur effieri et sit, alienior [Col. 0203C] a sensu Ratramni esse non potest, et ab eo nullum locum prolatum iri his verbis conceptum et explicatum secure confidimus.

Quinta propositio mentem Ratramni disertis verbis explicat. Quid est enim verbo Dei effici, nisi per potentiam vim verbi divini? ut ait num. 49: »Corpus et sanguis Christi quae fidelium ore in Ecclesia percipiuntur, figurae sunt secundum speciem visibilem. At vero secundum invisibilem substantiam, id est divini potentiam Verbi, vere corpus et sanguis Christi existunt.«

An potest una cum veritate figura melius recognosci, et corporis Christi in Eucharistia existentia vi verbi fortius demonstrari? Verumtamen hunc locum alterius accessione cumulare nihil vetat. Ex numero 44: »Confitemur quod in sacramento corporis et sanguinis Domini quidquid exterius sumitur, ad corporis refectionem aptatur; Verbum autem Dei, qui est panis invisibilis invisibiliter in illo existens sacramento, [Col. 0203D] invisibiliter participatione sui fidelium mentes pascit.«

XXVII. At videtur negare, inquit dissertator, pag. 180, solummodo num. 10 secundum id quod videtur carnis speciem in illo pane cognosci. Quis istud autem adeo amens fuit ut existimaret aut crederet?


RESPONSIO.

Sciebat Ratramnus id neminem hominem negare posse, quin de potestate mentis excesserit, adeoque hac arte probabat necesse esse aliquam in mysterio Eucharistiae recognoscere figuram. Num. 10: »Haec ita esse dum nemo negare potest, claret quia panis ille vinumque figurate Christi corpus et sanguis existit.« Nihilominus tamen quis dubitat scripsisse Ratramnum adversus ejusmodi sententiae patronos et defensores, ut patet num. 5 saepius jam laudato? Quis catholicos plerosque adversarios Berengarii ab ea opinione alieniores fuisse existimet? Quis Abbaudum abbatem [Col. 0204A] aut Walterium, priorem sancti Victoris Parisiensis, hanc opinionem tuendam recepisse neget? Quis denique recentiores philosophos, ac praesertim Patrem Magnan, virum nulla unquam censurae catholicae nota vexatum, ex ordine Minimorum provinciae Tolosanae professorem theologum meritissimum, dedita opera scripsisse appendicem ad philosophiam sacram contra Theophilum Rainaudum Jesuitam, ut probaret Deum per suum concursum, deficiente substantia panis post consecrationem, eamdem oculis nostris et sensibus facere impressionem quam panis et vinum ante consecrationem, nesciat? Adeoque in specie panis corpus ipsum Christi sine figura et obumbratione conspici.

XXVIII. Inquit dissertator paginae 293, num. 180, IV (pag. 293 edit. Amstelod.): Sed in ea ille Ratramnus scilicet haeresi fuit, ubi carnis species non sit, ibi carnem non esse; quo de errore Paschasius egit in epistola ad Frudgardum.


[Col. 0204B] RESPONSIO.

Qui fieri potest ut homo ea haeresi inquinatus ut nullam carnem Christi credat ubi species carnis non sunt, conceptis verbis apertissime explicet quid sit interius et exterius Eucharistiae, doceatque exterius praeter species panis et vini nihil sensibus percipi, interius vero ipsum corpus et sanguinem Christi revera existere? Quis enim haec non intelligat ex his Ratramni verbis, num. 10: »Quid enim aliud in superficie quam substantia vini conspicitur? . . . At interius si consideres, jam non liquor vini, sed liquor sanguinis Christi?« Ego vero ex his obfirmato pectore argumentum assumo ad probandum Paschasium adversus Ratramnum non scripsisse cum scripsit adversus eos qui nullam carnem existimabant existere sine speciebus et apparentiis carnis.

XXIX. Hoc plane intellectu (inquit dissertator pag. 181 editionis Paris., 293 Amst.) pseudo-Ratramnus (sic placet verum deformare) num. 88: »In specie, [Col. 0204C] inquit, geruntur ista, non in veritate; id est per similitudinem, non per ipsius rei manifestationem.« Ponit enim pro certo exploratoque, id quod est falsissimum, non posse esse Christi corpus usquam nisi alterutro modo: hoc est aut per conspicuam manifestationem, aut per similitudinem duntaxat seu figuram; species enim cum veritati opponitur, mera similitudo, mera figura intelligitur.


RESPONSIO.

Non dicit Ratramnus eo loci in specie ista geri, non in veritate, id est per similitudinem aut per ipsius rei manifestationem; sed hunc sensum exprimi et significari hac oratione Ecclesiae: Perficiant in nobis, Domine, quaesumus, tua sacramenta quod continent, ut quae nunc specie gerimus, rerum veritate capiamus; et quidem jure merito. Nam in hac oratione species et figura non repugnant nec opponuntur veritati corporis Christi in se, seu substantiae verae corporis, sed manifestationi et declarationi apertae et omnibus [Col. 0204D] involucris solutae et expedita. Quamobrem explicans hanc vocem Ratramnus, non in veritate prudenter ait, id est non per ipsius rei manifestationem. Neutiquam etiam ait, pro certo exploratoque non posse esse Christi corpus nisi per conspicuam manifestationem aut per similitudinem seu figuram. Econtra ex hac oratione Ecclesiae assumit argumentum ad comprobandum corpus Christi in Eucharistia absconditum sub figuris et umbris, scilicet speciebus panis et vini: quippe cum ea rogatione petatur ut corpus Christi, quod sub specie panis et vini geritur, manifesta visione non secus ac revera est in coelo conspiciatur. Beatus Algerus, ille omnibus adnotus Berengarii adversarius, eamdem orationem prodidit ad mentem et sententiam Ratramni tuendam lib. I de Eucharistia, capite 5, circa medium editionis Antuerp. anni 1536. Postulat quippe sacerdos, inquit, ut Christi corpus, quod sub specie panis et vini nunc geritur, manifesta visione sicut revera est quandoque [Col. 0205A] capiatur. Jam vero quis nisi pipulo differri velit, affinget beato Algero suasionem hujusmodi, scilicet pro explorato non posse esse Christi corpus uspiam nisi alterutro modo ac per conspicuam manifestationem, aut per similitudinem duntaxat seu figuram.

XXX. Postquam dissertator, pag. 181 edit. Paris. et 293 edit. Amstel., non dubitavit quin Ratramnus docuerit mutationem panis et vini num. 15, plusquam potest enititur probare ipsum Ratramnum ficte et simulate esse locutum, nec aliud intelligere per corpus in Eucharistia quam figuratum et per mentis cogitationem existens; citatque verba assumpta ex num. 16: At quia confitentur corpus et sanguinem Dei, hoc non esse potuisse nisi facta in melius commutatione, neque ista commutatio corporaliter sed spiritualiter facta sit, necesse et jam ut figurate facta esse dicatur, quoniam sub velamento corporei panis corporeique vini spirituale corpus Christi spiritualisque sanguis existit.


RESPONSIO.

[Col. 0205B] Ex his intelligimus Ratramnum probasse mutationem factam esse in figura, non corporaliter seu modo sensibus humanis accommodato. Sed quis propterea sibi persuadeat corpus Christi solummodo in figura existimasse? Ratio propter quam recognoscit figuram aliquam in hoc mysterio decretoria est et ab omnibus viris catholicis recepta. »Quoniam scilicet sub velamento corporei panis corporeique vini spirituale corpus Christi spiritualisque sanguis existit.« Sed haec non significant solitaria mentis cogitatione symbolis excitata corpus et sanguinem Christi in sacramento existere. Cum Paschasius dicat in epistola ad Frudgardum et totum spirituale est. Homo fallax et insidiosus audiet. Eadem contumelia explebitur beatus Algerus quia sic fatur lib. I de Eucharistia, cap. 5, ad mentem Ratramni: »Quod videtur speciem habet corporalem, quod intelligitur fructum habet et spiritualem; quia igitur aliud est corporale quod videtur, aliud spirituale quod intelligitur, [Col. 0205C] aliud ergo est sacramentum quam res sacramenti,« et lib. II, cap. 30: »Quod videtur, speciem habet corporalem; quod intelligitur, fructum habet spiritualem.«

XXXI. Fatetur dissertator pag. 181 et 182, § 6, editionis Paris., et edit. Amstelod. 293, § 6, seu num. 6, usum esse Ratramnum voce conversionis num. 24, 25 et 27; sed ut dissimulationis et fraudis convincat, profert comparationem, quam iis numeris prodidit, mannae cum Eucharistia: probatque ibidem subjicere Ratramnum conversionem factam fuisse mannae in corpus Christi, non secus ac panis et vini in carnem et sanguinem solet effieri. Sed cum haec opinio, quae praesentiam corporis et sanguinis in manna defendit, falsa sit, insolens, et ab omnibus derelicta, parem sortem habere debere opinionem Ratramni de praesentia corporis Christi et sanguinis in Eucharistia dissertator contendit.


[Col. 0205D] RESPONSIO.

Nihil apud Patres et doctores Ecclesiae magis tritum et vulgare est ejusmodi comparatione mannae et Eucharistiae, cujus similitudo justa et aequa est maxime. Enimvero sicut manna erat figura futuram Eucharistiam repraesentans, Eucharistia est etiam figura manna praeteritum exhibens. Attamen ex his non consequitur Patres Eucharistiam tanquam solitariam figuram respexisse, aut revera corpus Christi praesens in sacramento non reputasse nec credidisse. Dissertator est magister in Israel, nec ignorat quam facile hanc fuisse fidem Patrum demonstrarem si cupidius adversus eos instaret propter hanc comparationem, et eos ita ut Ratramnum sive auctorem de Corpore et Sanguine Domini exciperet. Intelligeret enim, cum infinitis locis praesentiam corporis Christi veram in sacramento docuerint, ex hac comparatione nullum eis accidere posse intertrimentum. [Col. 0206A] At vero percontarer ab eo perlibenter cur hoc jus erga Ratramnum violet et hanc aequitatis rationem non habeat; quippe cum pluribus locis suam de hac praesentia fidem testificari non destiterit a nobis antea prolatis, et praesertim num. 24, in quo de Christo mentione facta, ait: »Qui postea corpus de Virgine sumptum et pro salute credentium in cruce suspensum nostris saeculis exhibuit et per sanguinis undam effudit, quo non solum redimeremur, verum etiam potaremur.« Igitur extra omnem suspicionem et contentionem positum est Ratramnum sibi persuasisse homines aequabiliter vero Christi sanguine effuso redemptos et potatos fuisse. »Quo non solum redimeremur, verum etiam potaremur.« Astute cavit dissertator ne unquam ejusmodi verba proferret, eaque a continentibus scriptis suis quasi fabulam secrevit semper et praetermisit.

XXXII. Quid quod ipse negat disertis verbis num. 62: »Manna istud, inquit Ratramnus, quod comederunt, et aquam quam biberunt, corporea fuisse nemo dubitat.« [Col. 0206B] Quo loco perinde ac in Eucharistia corporeum contendit esse quod editur atque in manna fuit.


RESPONSIO.

Quaero jam a dissertatore an sibi fingat aliquid comedi corporaliter sensim et cum sensu in perceptione sacramenti ore corporeo, nisi quod sensibus accommodatum et obnoxium est? Vultne persuadere nobis ipsum verum corpus Christi comedi ad modum obsoniorum consuetorum, dentibus frustatim discerpi ac partitim deglutiri? Haec opinio a nemine homine arcte teneri aut accurate defendi potest. Quid ergo illi incommodat in his Ratramni verbis? Nunquid non species sacramentales solitariae corporaliter comeduntur seu dentibus conteruntur, et partitim per canalem laryngis in thoracem sensim et cum sensu sicut manna demittuntur? An aliam doctrinam explicant Paschasius, Algerus et omnes generatim et generaliter homines Christiani et Catholici [Col. 0206C] viri?

XXXIII. Quare num. 26, inquit dissertator, pag. 293 edit. Amstelod., in utroque symbolo Christum duntaxat innui docet, qui credentium pascat animos; dissimulatque, vel negat precise potius, eo verbo callidus veterator, in altero Christum innui solum, in altero etiam contineri; cujus rei nullum in toto opere vel tenue vestigium est. Negat et malorum dentibus primi, cum bonorum solummodo animos pascat.


RESPONSIO.

Minime docet Ratramnus num. 26, in utroque symbolo Christum duntaxat innui. Revera ait, in utroque Christus innuitur. Sed hae voces duntaxat et solummodo in cerebro dissertatoris, anticipatis opinionibus adversus Ratramnum occupato et vaporato, inventum habuerunt, quae nullibi in opere Ratramni occurrunt. Si eis usus fuisset, sibi ipsi contrarius existeret. Nam ait numero 9: »Exterius quidem panis quod ante fuerat forma praetenditur, color ostenditur, [Col. 0206D] sapor accipitur; ast interius longe aliud multo pretiosius multoque excellentius intimatur, quia coeleste, quia divinum, id est Christi corpus, ostenditur, quod non sensibus carnis, sed animi fidelis contuitu vel aspicitur, vel accipitur, vel comeditur.« Et num. 10: »Vinum quoque quod sacerdotali consecratione Christi sanguis efficitur, sacramentum aliud superficie tenus ostendit, aliud interius continet.« Quis adeo mente captus ut sibi fingat his verbis Christum in altero negari? Sicut dum ait continenti scripto: »At interius si consideres, jam non liquor vini, sed liquor sanguinis Christi credentium mentibus. . . sapit dum gustatur.« Et num. 43: »Unde sanguis et corpus Christi dicuntur quia non quod exterius videntur divino Spiritu operante facta sunt, accipiuntur. Et quia longe aliud per potentiam invisibilem existunt quam visibiliter appareant.« Quid fidei catholicae congruentius excogitari potest? [Col. 0207A] Cujus rei, inquit dissertator, toto in opere vel tenue vestigium appareat? Quo jure sibi fingit Ratramnum negare corpus Christi malorum dentibus premi, cum bonorum solummodo animas pascat? An vult dicere bonorum et malorum aequabiliter animas pascere et aperte haeresis contumelia inquinari? An nescit dijudicandum corpus Domini, sancte accipiendum, esse vitam bonis mortemque malis? Et qui indigne recepit, reum esse corporis et sanguinis Domini? Quid attineat tantam in recipienda Eucharistia adhibere praeparationem et cum tanta gratiae et animi provisione accedere ad altare Dei, si aequabiliter animas bonorum et malorum pascat; vel si sit negare revera corpus Christi quoad substantiam a malis recipi, cum bonorum solummodo pastus et vita, malorum mors et interitus dicitur.

XXXIV. Numero denique 28 similis apparet improbitas ac versutia, nam verbis catholicis utitur quo etiam fidem spirare videatur, cum tamen adjuncta eadem mannae et aquae similitudine genuinum illarum vocum sensum [Col. 0207B] evertat. »Sicut ergo, inquit, paulo antequam pateretur, panis substantiam et vini creaturam convertere potuit in proprium corpus quod passurum erat, et in suum sanguinem qui post fundendus exstabat: sic etiam in deserto manna et aquam de petra in suam carnem et sanguinem convertere praevaluit.« An non huic sententiae subscribet ultro Calvinus?


RESPONSIO.

Cum eo animo non scriberet Ratramnus ut praesentiam veram corporis Christi in Eucharistia probaret, cui nemo ea aetate repugnabat, sed solum in ea aliquam reperiri figuram, quam pernegabant adversarii, qui omnia in edita et aperta manifestatione exterius clarescere contendebant sine ulla figura aut adumbratione: mirum non est Ratramnum ad probandam conversionem simpliciter figuratam assumpsisse argumentum ex conversione vera et una figurata Eucharistiae. Hoc est enim consilium et animus [Col. 0207C] Ratramni, cui voluisse subscribere Calvinum vehementer dubito. Enimvero, utcunque res sit, hac ratiocinatione utitur: Scilicet cum dubio procul Christus Dominus potuerit substantiam panis in proprium corpus convertere et substantiam vini in sanguinem qui pro salute hominum continenti tempore fundendus erat, praevaluisse etiam figurata conversione in deserto manna in proprium corpus et aquam petrae in sanguinem transferre. At vero quis a Calvino haec sibi propitia inventum iri reputabit? Caeterum, licet opinionem quae veram praesentiam et existentiam corporis et sanguinis Christi in manna et petra deserti defendit falsam reputare non pertimescam, non adeo tamen incredibile aut incogitabile est placuisse Ratramno. Quippe cum Joannes Duns Scotus, in IV, distinctione 10, quaest. 4, corollaria duo addat ab ejusmodi opinione non alieniora: quorum in primo defendit ante incarnationem Verbi divini potuisse aeque Eucharistiam fuisse sicut et [Col. 0207D] nunc, et hoc quantum ad significationem et quantum ad rem significatam et contentam. Et in secundo docet post incarnationem posse desinere corpus Christi subesse naturali, et tamen Eucharistiam vere remanere, et quantum ad veritatem signi, et quantum ad veritatem signati et contenti. Quippe cum existentia sub modo naturali non sit de essentia existentiae sub modo sacramentali, nec sit ejus causa, adeoque ista non dependeat ab illa, quia nihil dependet ab aliquo quod nec est de essentia ejus nec ejus causa: enim vero si ejusmodi opinamenta Scoti orthodoxa videntur et in Ecclesia catholica tolerabilia, quid mirum aut insolens in Ratramno videbitur quod dixerit num. 28, conceptis verbis: »Sicut ergo paulo antequam pateretur, panis substantiam et vini creaturam convertere potuit in proprium corpus quod passurum erat, et in suum sanguinem qui post fundendus exstabat: sic etiam in deserto manna et aquam de petra in suum sanguinem convertere praevaluit.« [Col. 0208A] Si enim, ut sibi fingit dissertator Harduinus, Ratramni sententiae subscribere non renuat Calvinus, Scoti placitis annuere quo jure recusabit? Et si revera in hoc negotio schola Scotistarum tuendam veritatem recipit, quis falsi aut mendacii Ratramnum accusabit? Imo vero quis ex his non intelligat, ut observavi in notis nihil falsum visum esse Ratramno in mysterio transsubstantiationis et absurdum, quippe cum in manna et aqua de petra deserti incarnationem, sicut Scotus Eucharistiam, consistere potuisse et quantum ad significationem, et quantum ad rem significatam et contentam, crediderit. Haec quidem adversus Calvinianae superstitionis ministrum proferre e schola Scotistarum quibusdam videbitur supervacaneum, qui opinamenta Joannis Scoti subtilitates Scoti cum Francisco Rabelesio appellare solent; sed meminerit lector me scribere adversus Jesuitam Harduinum, apud quem schola Scotistica rationabilis et theologica semper visa est, [Col. 0208B] ad cujus instar Molinisticam fundare et erigere ab ortu fere suo moliantur.

XXXV. At ait num. 30, inquit dissertator, pag. 293 edit. Paris., et 293 edit. Amstel., num. 7, vere per mysterium panem et vinum in corporis et sanguinis converti substantiam, a credentibus sumenda. Quam ingeniosa haeresis ad fallendas mentes mortalium! Cur ergo cavit ita diligenter ne sumi ore diceret corporis Christi substantiam? Cur sumenda scripsit non sumendam, nisi panem, aut vinum haud immutate corporaliter intellexit?


RESPONSIO.

Arduum est intelligere astutiam ingeniosae haeresis ad fallendas mentes hominum ex his verbis: Vere per mysterium panis et vinum in corporis et sanguinis convertantur substantiam. Si tantummodo diceret Ratramnus per mysterium converti, relinqueretur aliquis suspicioni locus; sed si insuper dicat per mysterium vere conversionem fieri, qua suspicione aut [Col. 0208C] intricatione ejusmodi propositio laborare potest? Quid enim praesefert doctrina Ecclesiae catholicae in mysterio transsubstantiationis, nisi vere per mysterium panem et vinum in carnem et sanguinem Christi converti, non figurate tantum, ut superstitionis Calvinianae patroni morose et pertinaciter defendunt? Ad mentem Ratramni conceptis verbis locutus est Paschasius, cujus fidem in suspicione non ponit dissertator, lib. de Corpore et Sanguine Christi, capite 4: »Ita per eumdem ex substantia panis ac vini mystice idem Christi corpus et sanguis consecretur.« Et capite 11: »Quis nescit vere quod corpus et sanguis sit Domini secundum veritatem, licet in sacramento accipiatur per fidem?« 2o Quo jure tam efflictim postulat dissertator causam propter quam Ratramnus tam diligenter cavit ne diceret sumi ore corporis Christi substantiam? Nunquid non fatetur numero 5 de hoc corpore totam quaestionem et disputationem institutam fuisse, scilicet de corpore [Col. 0208D] Christi quod fideles ore percipiunt? De hoc corpore consilium et sententiam Ratramni Carolum Calvum postulasse: »Quod in Ecclesia ore fidelium sumitur corpus et sanguis Christi, quaerit vestrae magnitudinis excellentia in mysterio fiat an in veritate.« Quodnam praesidium sibi comparare poterat Ratramnus ex astute et callide celata voce quae in expositionem propositae quaestionis necessario erat ingressa? Non video etiam quid attineat Ratramnum dixisse sumenda, vel sumendam, cum in eumdem sensum semper recidant. Manuscriptus codex Lobiensis habet sumenda, alii aequales vel suppares habent sumendam. Explicet igitur nobis dissertator quam uberes fructus percipiat ex stillato in has tricas et subtilitates cerebro?

XXXVI. Eudem vis verbo TRANSPONENDI ab eo affingitur num. 42. »Panis qui offertur, inquit, in corpus Christi, dum sanctificatur, transponitur: sicut et vinum, cum ex vite defluxerit, divini tamen santificatione [Col. 0209A] mysterii, efficitur sanguis Christi, non quidem visibilis, sed invisibiliter, operante Spiritu Dei, in animis utique sacerdotis aut plebis, in quibus fides mysterium contemplatur et contemplando efficit.« Nam dum visibiliter solum id fieri, negare videtur. Vafrities ea est hominis improbi, corpus esse posse qui neget, ut ex Paschasio antea audivimus, nisi quod palpabile et visibile sit, atque adeo ubi tale non sit, ibi nullum esse omnino.


RESPONSIO.

Ecce quod probandum incumbit dissertatori, scilicet sibi persuasisse Ratramnum hanc conversionem in solitaria mente credentis hominis fieri, et non esse applicatae fidei objectum, sed effectum. Hoc autem est prorsus . Eamdem fallaciam ascribere poterit Paschasio, qui ait cap. 3 libri de Corpore et Sanguine Domini, pag. 1560: »Quod sensibilis res intelligibiliter, virtute Dei per Verbum Christi in carnem ipsius et sanguinem transfertur.« Transferri [Col. 0209B] enim et transponi synonyma sunt et idem prorsus significant. Supervacaneum est etiam dicere fraude mala negari a Ratramno hoc fieri modo sensibus accommodato, qui neget corpus esse posse nisi quod palpabile et visibile sit. Idem enim prorsus dixit Paschasius capite 5 libri de Corpore et Sanguine Domini: »Christus ergo cibus est angelorum, et sacramentum hoc VERE CARO IPSIUS ET SANGUIS, quam spiritualiter manducat et bibit homo. Ac per hoc unde vivunt angeli vivet et homo, quia totum spirituale est et divinum in eo quod percipit homo.« Et in fine ejusdem capitis: »Bibimus quoque et nos spiritualiter ac comedimus spiritualem Christi carnem, in qua vita aeterna esse creditur: alioquin sapere secundum carnem mors est, et tamen veram Christi carnem spiritualiter percipere vita aeterna est.«

XXXVII. Pergit in eadem fraude num. 42. »Unde sanguis et corpus Christi dicuntur, inquit, quia non quod exterius videntur, sed quod interius in animis [Col. 0209C] credentium, divino Spiritu fidei operante, facta sunt, accipiuntur. Et quia longe aliud per potentiam invisibilem existunt quam visibiliter apparent, per potentiam verbi nimirum, quod fidem in animis nostris creat et ingenerat, quod Verbum dum creditur vim habet corporis et sanguinis Christi ut pascat animam et vivificet.«


RESPONSIO.

Nihil deest interpretationibus ac sensibus quos Ratramni verbis inducit dissertator, praeter vim argumenti certi cujus ope defendi ac sustentari possint. Hoc vero faciliter feliciterque procederet, si haec verba, in animis credentium et spiritu fidei, textui Ratramni perperam assuta, in autographo, non in cerebro dissertatoris, inventum haberent. Sed cum in officina dissertatoris fabricata sint, eadem potuit textui Paschasii jure falsarii inserere, eumque haeresis et cavillorum Ratramni criminari; ut ex subjectis verbis Paschasii, quibus adjuncta reperies, [Col. 0209D] lectori intelligere facile est, excerptis ex capite 4 libri de Corpore et Sanguine Domini. »Sed quia Christum vorari fas dentibus non est, voluit in animis credentium hunc panem et vinum vere carnem suam et sanguinem consecratione SPIRITUS FIDEI sancti potentialiter creari.« An ovum erit ovo similius?

XXXVIII. Rursum num. 42 (pagina 294 edit. Amstelod., Paris. 184), »Quid isthinc perdocemur, nisi quod corpus et sanguis Domini propterea mysteria dicuntur quod secretam et reconditam habeant dispositionem, id est aliud sint quod exterius innuant, et aliud quod invisibiliter operentur.« Haec assumit dissertator ex Ratramno ut ei ascribat opinionem qua credat mysteria interius fieri per fidem invisibiliter agentem in mente credentium.


RESPONSIO.

Hoc incumbit probandum dissertatori, sed in tantulo [Col. 0210A] labore perperam sudat. Quid enim juvat affingere Ratramno quod Paschasio eadem conceptis verbis referenti adhibere non potis est? Quippe sic fatur Paschasius libri de Corpore et Sanguine Domini capite 3: »Sed mysterium dictum est eo quod secretam et reconditam in se habeat dispositionem. Est autem sacramentum in Scripturis divinis ubicunque sacer Spiritus in iisdem interius aliquid efficaciter loquendo operatur. Sed sacramento Scripturarum eruditi, divinitus introrsus pascimur, et pasti ad operationem et disciplinam Christi erudimur.« Et in fine hujus capitis: »Unde nec mirum si Spiritus sanctus, qui hominem Christum in utero Virginis sine semine creavit, etiam ipse panis et vini substantiam carnem Christi et sanguinem invisibili quotidie potentia per sacramenti sui sanctificationem operatur, quamvis nec visu exterius nec gustu saporis comprehendatur. Sed quia spiritualia sunt fide et intellectu pro certo, sicut Veritas praedixit, plenissime sumuntur.« Si ista apud Ratramnum occurrerent corpus et sanguinem [Col. 0210B] Christi quia spiritualia sunt fide, et intellectu sumuntur, non parceret dissertator, sed internecionem faceret.

XXXIX. Fraudes, inquit ibidem dissertator Harduinus (edit. primae Paris., pag. 184 et secundae Amstelod., pag. 294, num. 184, tmemate VIII), hominis reliquas percurramus num. 56: »Nunc autem quia fides totum quidquid illud totum aspicit, et oculis carnis nihil apprehendit: intellige quod non in specie sed in virtute corpus et sanguis Christi existant QUAE CREDUNTUR [In editione ultima Amstelod., cernuntur]. Unde dixit Ambrosius ordinem naturae non hic intuendum, sed Christi potentiam venerandam: quae quidquid vult quomodo vult, in quodcunque vult, et creat quod non erat, et creatum permutat in id quod antea fuerat.« At vero cum transsubstantiatio magis conceptis verbis quam iis, non quidem Ratramni sed S. Ambrosii ex libro De iis qui mysteriis initiantur, explicari non possit, placuit dissertatori haec verba [Col. 0210C] cumulare accessionibus hujusce glossematis, nempe in credentium animis, in quibus Verbi divini potentia fidem corporis et sanguinis Christi creat Spiritus sancti potenti virtute, ut ait num. 54, nam sic ille intelligit. Concoquere non potest dici a quoquam quod videmus in altari est verum corpus Christi. Ait esse corpus non in specie, sive in proprietate, hoc est in propria essentia, sed in virtute; quam illius ac similium vocem recte Paschasius corripit in caput XXVI sancti Matthaei. »Unde miror, inquit, quid vetuit nunc quidam dicere non in re esse veritatem carnis Christi vel sanguinis, sed in sacramento: virtutem quamdam carnis, et non carnem: virtutem fore sanguinis et non sanguinem: figuram et non veritatem, umbram et non corpus. Haec virtus signi tantum est, quoniam symbola corpus et sanguinem animo repraesentant.«


RESPONSIO.

Horribiles assumit ex his locis dissertator conclusiones; et revera dubitandi locus non relinquitur, si [Col. 0210D] adamussim rectae rationis deducantur explicationes quae his bene conveniant ac fidae sint, quin Ratramnus, sive auctor libri de Corpore et Sanguine Domini, ad quem tuendum hanc lucubrationem scripsimus haeresim Calvinianam arcte teneat. Enimvero nec castigatius nec elegantius ejusmodi haeresis exprimi aut enuntiari potest quam his vocibus: Intellige quod non in specie, sed in virtute corpus et sanguis Christi existant quae CREDUNTUR. Nam utcunque res sint »si corpus et sanguis quae creduntur in Eucharistia, in virtute existunt et non in specie, sumpto nomine pro essentia et proprietate naturae,« eccam videmus puram et puram haeresim Calvinisticam. Sed nescio quo casu sibi ipsi dissertator oculos infeliciter effodit quos ad num. 56, applicuit in quo haec voces QUAE CREDUNTUR neutiquam incurrunt, sed econtra hae QUAE CERNUNTUR, quae sensum valde diversum et catholicum significant. Revera enim quod [Col. 0211A] conspicitur in Eucharistia albedo est, rotunditas, extensio denique, objecta visibilia et humanis sensibus faciliter accommodata, quae quidem non sunt species et apparitiones corporis Christi et sanguinis, sed panis et vini, quae ante fuerant, et quae Deus in corpus et sanguinem suum permutavit, ut inquit Ratramnus ex sancti Ambrosii libro De iis qui mysteriis initiantur, cap. 9: creatum permutat in id quod antea non fuerat. Absit tamen ut dissertatorem, virum aliunde pium nec humillimi ingenii, tam fetidae interpolationis aut corruptionis accusare velim, ut inter haereticos veteratores infelicem Ratramnum relegaret. Cum praesertim, ut inter eosdem benigne exciperet, Petrus Allix, superstitionis Calvinianae minister, in Galliae nostrae templo Charentonio, ad artes tam incultas ac pinguem Minervam confugere noluerit; uti perspectum habere facile est ex editione Latino-Gallica anno 1672 cura ejus facta Rhotomagi apud LUCAS, et editione Anglico-Latina alterius hominis diversae patris Londini [Col. 0211B] facta anno 1686, in quibus suarum superstitionum quantumvis sint morosi ac pertinaces defensores ministri, vocem CREDUNTUR in locum vocis CERNUNTUR reponere non ausi sunt. Sed quam supervacaneum et turpe sit ejusmodi interpolatione textum Ratramni deformare, probant affatim et passim sparsa in hoc libro dogmata contraria: »Non ergo sunt idem quod cernuntur et quod creduntur; secundum enim quod cernuntur, corpus pascunt corruptibile, ipsa corruptibilia; secundum vero quod creduntur, animos pascunt in aeternum victuros, ipsa immortalia.« Jam ergo applicata voluntate relegat Ratramnum dissertator et videat apertis oculis numero 56 non creduntur sed cernuntur. Tum vero continenti tempore in prospectu habeat jucundissimum spectaculum confestim ruentis praesidii ac rimis undique dehiscentis interpretationum, inductionum ac glossematum quae ex hoc loco perperam diduxit. Quae cum ita sint, nusquam verum esse [Col. 0211C] potest: 1o mutationem quae in Eucharistia fit in credentium animis existere, in quibus verbi divini potentia fidem corporis et sanguinis Christi creat Spiritus sancti potenti virtute. Ejusmodi enim creatio fidei nullum habet in opere Ratramni vestigium. 2o Neutiquam opponit Ratramnus eo loci his verbis non specie sed virtute, essentiam seu proprietatem naturalem corporis Christi, virtuti; sed solummodo speciem exteriorem; quae revera in Eucharistia non apparet nec oculis subjicitur. Cum e contra dicat cum Paschasio num. 49: »Corpus et sanguis Christi quae fidelium ore in Ecclesia percipiuntur figurae sunt secundum speciem visibilem; at vero secundum invisibilem substantiam, id est divini potentiam Verbi, vere corpus et sanguis Christi existunt.« Quis homo sanae mentis compos, sinceritatem fidei Ratramni ex his verbis in suspicione ponat? Ex quibus palam intelligere facile est per vocem speciei non significasse naturam aut proprietatem, sed speciem [Col. 0211D] et manifestationem exteriorem. Supervacaneum igitur est sibi fingere Paschasium adversus Ratramnum scripsisse in suo ad sanctum Matthaeum Commentario in cap. XXVI, et Ratramnum num. 56 aliud intellexisse per speciem quam manifestationem exteriorem, dum ait: »Non specie carnem, sed sacramento; hoc vero quo nunc similitudinem illius in mysterio continet, non sit specie caro, sed sacramento.« Nam continenti sermone explicat mentem et abundanter testificatur se per speciem intellexisse patefactionem exteriorem panis et vini sub qua, id est in sacramento, verum corpus et sanguis Christi existere docet. »Siquidem, inquit, in specie panis est, in sacramento verum corpus Christi, sicut ipse clamat: Hoc est corpus meum.« Porro sic stantibus Ratramni rebus, quam perperam exclamat dissertator Ratramnum »cum larvis luctari,« et ait. »Quis Christi corpus esse aspectabile in ara dixit? An Patrum testimoniis id somnium confutandum [Col. 0212A] fuit?« Nam facile responderi posset in hanc ipsum ivisse sententiam, quippe cum infinitis locis repetat hoc quod videtur esse corpus Christi, nonne est aspectabile? Videturne nisi quod est visibile, et fierine potest ut videatur quod videri non potest: Sed esto dissertatoris ratio ab hac opinione sensibus propriis perculsa abhorreat, dubium non est adversarios quos confutat Ratramnus sibi persuasisse nullam subsistere in Eucharistia figuram aut umbram, sed omnia manifesta et aperta esse: quos secuti sunt Abbaudus abbas, Walterius, prior sancti Victoris Parisiensis, et nostra aetate recentiores philosophi, qui quidem omnes fidem ac religionem catholicam professi paulo alieniores placitis Aristotelicae philosophiae, de accidentibus nulli subjecto inhaerentibus nullam cogitationem habuerunt.

XL. Cur dicit num. 5, 49 et 96, alibique hoc quod supra mensam Dominicam positum est, quod celebratur et conservatur in altari, quod ore sumitur fidelium, esse verum Christi corpus tantum in mysterio [Col. 0212B] seu figura?


RESPONSIO.

Nunquam Ratramnus dixit num. 5, 49, 96, nec alibi, corpus Jesu Christi quod ore fidelium sumitur esse verum Christi corpus tantum in mysterio seu figura. Haec propositio, ut scholae loquuntur, implicaret in terminis: Incogitabile est verum corpus quod sit in figura et mysterio tantum, esset enim verum et non verum corpus.

XLI. Et vero Erigerus, sive Anonymus Cellotianus, duas solummodo factiones exstitisse; similiter et Paschasius et Ratramnus ait: »Dicentibus quibusdam, inquit, idem esse quod sumitur de altari quod et illud quod natum est ex Virgine: aliis autem negantibus et dicentibus aliud esse.«


RESPONSIO.

Ex verbis Anonymi Cellotiani jus mihi vindico ut [Col. 0212C] omnes intelligant tam varias hominum fidelium discrepantesque sententias de causa Eucharistiae non reputari factiones, hoc est diversas partes veritati fidei repugnantes. Observat Ratramnus num. 11 totam hanc controversiam esse inter fideles exortam. Sed, utcunque res sit, cum Anonymus Cellotianus scriptor sit humillimi ingenii et nullius meriti, cujus testimonio solitario nititur persuasio eorum qui Ratramnum et Paschasium inter se depraeliatos fuisse sibi fingunt, tota haec controversia faciliter dirimi potest ex lectione accurata librorum Ratramni, Paschasii et Anonymi Cellotiani, ex quibus perspectum habebit lector istum Anonymum nec Ratramni mentem nec Paschasii assecutum esse. Enimvero cum Anonymus non animadverterit Ratramnum nunquam negare corpus de Maria natum Virgine in Eucharistia reperiri, sed solum a corpore quod celebratur in Ecclesia differre, scilicet a corpore nuncupativo sub quo occulitur et latet verum corpus: cum etiam Ratramnus neget solum illud [Col. 0212D] corpus nuncupativum esse de Maria natum, iste Anonymus sibi persuasit Paschasium, qui asserit verum corpus de Maria natum esse in Eucharistia, et Ratramnum, qui negat corpus nuncupativum esse de Maria natum, sibi invicem esse contrarios: cum revera, posita distinctione corporis nuncupativi et veri, seu corporis veri occulti sub umbra corporis figurati, faciliter conciliari et ad concordiam adduci possint. Quod ait dissertator Ratramnum demulcendi gratia fideles aequabiliter appellasse utriusque opinionis patronos, sive asserentes omnia esse aperta et manifesta, sive aliquam esse figuram in sacramento corporis quod ore fidelium in Ecclesia sumitur; nihil magis a sensu communi hominum alienum esse videtur: quippe cum jussu imperatoris consulentis respondere teneretur, et inter haereticos recensere quos ex eorum numero cooptari, ex omnium catholicorum suffragio, si revera negabant praesentiam [Col. 0213A] corporis Christi in Eucharistia veram et realem, necesse erat.

XLII. Primum est quod mysterii vocabulo praepostere abutatur: num. enim 73, 74 et 98 panem consecratum esse mysterium docet, tum corporis in quo Christus est natus, tum corporis Ecclesiae, quod maxime abhorrere a vero multis documentis evicimus.


RESPONSIO.

Nec in his numeris nec alibi Ratramnus docet panem consecratum esse mysterium, sed figuram et velum quod contegit et occulit corpus Christi. Idem docuit Paschasius infinitis locis, speciatim cap. 4 libri de Corpore et Sanguine Domini Halmo Halberstatensis, quem adversus hunc Ratramni locum profert dissertator, nihil ei contrarium aut repugnans dicit, imo vero valde propitius est in tractatu de Corpore et Sanguine Domini, quem publici juris fecit doctissimus monachus domnus Lucas d'Acherius tomo XII Spicilegii, pag. 28, in quo haec verba, quae [Col. 0213B] sensum Ratramni mirifice explicant, legi possunt. »In quo quidem Christi corpore et sanguine propter sumentium horrorem sapor panis et vini remanent et figura, substantiarum natura in corpus Christi et sanguinem omnino conversa. Sed aliud renuntiant sensus carnis, aliud renuntiat fides mentis: sensus carnis nihil aliud renuntiare possunt quam sentiunt, intellectus autem mentis et fides veram Christi carnem et sanguinem renuntiat et confitetur.«

XLIII. Nec vero patrocinantur pseudo-Ratramni errori orationes ecclesiasticae duae quas ille recitat num. 85 et 88.


RESPONSIO.

De his orationibus Ecclesiae jam diximus supra ad explicationem epistolae Ascelini ad Berengarium; non alio consilio eas prodidit Ratramnus nisi ut opinionem eorum frangeret qui sibi persuaserant omnia esse aperta et in prospectu sensuum et oculorum in Eucharistia, nullis umbris aut figuris obvelata: [Col. 0213C] quippe cum his rogationibus peteretur a Deo, ut quod in imagine contingimus, sacramenti manifesta aut manifestata participatione sumamus, ut quae nunc specie gerimus, rerum veritate capiamus, id est manifestatione, haec enim vox manifestatio stylo Ratramni voce veritatis significatur, ut supra et in praefatione demonstravimus. Sic ad manifestationem significandam voce veritatis usus est beatus Algerus lib. I de Eucharistia, cap. 5: »Unde, inquit, etiam in fine cujusdam missae oratur et dicitur:« Perficiant in nobis, Domine, quaesumus, sacramenta tua quod continent, ut quod nunc specie gerimus, rerum veritate capiamus. Postulat quippe sacerdos ut corpus Christi, quod sub specie panis et vini nunc geritur, manifesta visione, sicut revera est, quandoque capiatur; de qua visione docuimus in Evangelio secundum Joannem: Qui diligit me, diligetur a Patre meo, et diligam eum et manifestabo ei meipsum. Et de hoc eodem sacramento legitur in passione [Col. 0213D] beati Dionysii, quia dum sacrum mysterium celebraret in carcere, apparuit ei Dominus, dansque illi sancta dixit: Accipe hoc, chare meus, quod mox complebo tibi una cum Patre meo. Ac si diceret: Quod tibi dono, do in viatico: non mutabo in praemio ut dem aliud, sed idipsum complebo meipsum manifestans, etc. Observavi in praefatione has praeces a Graecis ad Latinos fuisse traductas, uti intelligimus ex verbis sancti Dionysii quae superius prodidimus in responsione ad objectionem 10; at vero orationes ejusmodi sic explicatae nulli errori possunt patrocinari: adeoque omnis haeresis contumelia Ratramnum immunem ac purum recognoscere necesse est. Verumtamen vehementer allucinatum fuisse probare nititur dissertator, auctoritate sancti Augustini, qui tractatu XXVII in Joannem manifestam participationem interpretatur usque ad spiritus participationem. Sed quid tum? cum constet has orationes diu post sanctum Augustinum [Col. 0214A] factas fuisse, tempore pontificatus Gelasii aut sancti Gregorii Magni, in quorum sacramentariis codicibus reperiuntur, nullibi vero in operibus sancti Augustini? Haec adeo imbecilla sunt, ut responsione non egeant. Non optabiliorem habet dissertator exitum ex interpretatione quam alteri huic orationi inducit. Perficiant in nobis, Domine, quaesumus, tua sacramenta quod continent: ut quae nunc specie gerimus, rerum veritate capiamus. Contendit enim obfirmato pectore sensum hujus orationis non differre a sensu alterius his verbis conceptae tempore Paschasii: Spiritum nobis tuae charitatis infunde, ut quos sacramentis Paschalibus satiasti, tua facias pietate concordes. Non difficile magis probaret hymnum Te Deum laudamus habere eumdem sensum cum psalmo De profundis CIX.

XLIV. Dissert. pag. 295, edit. Amstelod. et 188, edit. Paris. Perversa haec mysterii acceptio, Pseudo-Ratramnum transfert in eam sententiam, ut passim affirmet corpus Christi, quod est in altari, magno distare [Col. 0214B] intervallo ab eo in quo Christus natus est: quantum inter signum rei, scilicet, et rem significatam debet discrimen interesse.


RESPONSIO.

Nec vanum nec perversam interpretationem voci mysterii inducit Ratramnus: aperte et clare sensum suum explicat numero 9, cui addere vel detrahere quidquam horribile est et pertimescendum. »Si nulla sub figura mysterium illud peragitur, tum mysterium non recte vocitatur. Quoniam mysterium dici non potest in quo nihil est abditum, nihil a corporalibus sensibus remotum, nihil aliquo velamine contectum.« Quis in his veritatis amplissima vestigia non perspiciat? Quis haec convenire Eucharistiae dubitet? in qua fides et intellectus objectum habent corpus et sanguinem Christi absconditum, sensus vero solitarias species panis et vini susperstites perspiciunt, ut eodem numero 9 ait Ratramnus. De reliquo nihil officit legibus rectae rationis aut Christianae religionis [Col. 0214C] differentiam recognoscere inter corpus Christi velatum et idem corpus editum et manifestum, corpus circumscriptive locatum ut philosophi loquuntur, et idem corpus spirituale et definitive positum. Haec differentia substantiam corporis non spectat, sed varios existendi modos. Quid vetat multam agnoscere discrepantiam inter corpora nostra viva et eadem post resurrectionem rediviva? Nunquid non apostoli summam agnoverunt differentiam inter corpus Christi gloriosum et splendidum die transfigurationis et idem corpus die transfigurationis et mortis lacerum et truncum. Nihil obstat igitur admittere discrimen et intervallum maximum inter corpus Christi natum de Virgine, passum et cruci affixum, factum spectaculum mundo et hominibus, et idem corpus velatum, absconditum figuris et umbris involutum in Eucharistia, impalpabile et nullis sensibus obnoxium. Beatus Algerus, Berengarii adversarius, dixit hoc corpus esse IPSUM ET NON IPSUM: [Col. 0214D] idem Lanfrancus, Cantuariensis archiepiscopus. Insuper omittere non debemus secundum Algerum duplicis generis corpus Christi consistens in sacramento Eucharistiae, scilicet nuncupativum, quod speciebus panis et vini umbris et figuris constat; alterum verum et proprium de Maria Virgine assumptum, sub nuncupativo occultum et delitescens, oculos ac sensus hominum fallens. De quibus ait Ratramnus: »Non quod duarum sint existentiae rerum;« et quidem rotunde et verissime, cum ipse doceat num. 30 panem et vinum in corporis et sanguinis Christi conversa substantiam, et dicat num. 28: »Non enim putamus ullum fidelium dubitare panem illum fuisse corpus Christi effectum, quod discipulis donans dicit: Hoc est corpus meum quod pro vobis datur; sed neque calicem dubitare sanguinem Christi continere de quo ibidem ait: Hic est calix, etc.« Respondebit fortasse dissertator haec omnia non significare corpus de Maria Virgine natum, [Col. 0215A] mortuum et sepultum. Sed ejusmodi objectionem retaliare non difficile est, cum ipse Ratramnus dicat sanguinem pro salute effusum esse a fidelibus epotum, quo non solum redimeremur, verum etiam potaremur, ut supra observavimus ex numero 24.

XLV. Pag. 295, edit. Amstel. et 198 Parisiensis. At Pseudo-Ratramnus corpus quod per mysterium existit, hoc est quod existit in intellectu fidei post admonitionem figurae, symboli vel mysterii, quod false putat corpus divinum ac spirituale et invisibile ab Hieronymo indicatum: hoc, inquam, corpus a corporali et proprio sive humano Christi corpore discriminat et secernit recte, sed illud impie quod proprio corpori esse locum in altari negat.


RESPONSIO.

Neutiquam sibi finxit Ratramnus corpus Christi in Eucharistia existere per mentem sive per operationem intellectus. Ejusmodi chimera seu ens rationis [Col. 0215B] nunquam ei in animum incurrit; ab eo igitur corpore plantastico verum ac naturale non discriminat aut secernit, sed potius a corpore nuncupativo, ut ait Algerus, quod verum et proprium occulit et operculat. Minime etiam negat Ratramnus verum proprium corpus Christi in Eucharistia existere, de quo ait num. 49. »Quod corpus et sanguis Christi, quae fidelium ore in Ecclesia percipiuntur, figurae sunt secundum speciem visibilem; at vero secundum invisibilem substantiam, id est divini potentiam Verbi, vere corpus et sanguis Christi existunt.« At si vere existunt, non existunt per mentem. Existere enim per mentem est ficte et plantastice existere; quemadmodum

Desinit in piscem mulier formosa superne.

Insuper non negat Ratramnus impie, ut ei affingit dissertator, proprio corpori esse locum in altari. Qui cum conceptis verbis doceat num. 24, »corpus [Col. 0215C] de Virgine sumptum et pro salute credentium in cruce suspensum nostris saeculis exhibuit, et ex eo sanguinis undam effudit, quo non solum redimeremur, verum etiam potaremur.« Enim vero cum redempti non simus sanguine ficto aut commentitio, sed vero, non potamur ficto vel imaginario sanguine, sed vero, scilicet eodem pro redemptione generis humani effuso. Si per proprium corpus intelligatur corpus suis proprietatibus, pondere, dimensionibus, affectibus palpabile et sensibus accommodatum, revera locum non habet in altari ejusmodi corpus. Sed si per proprium intelligatur verum, spirituale, a captu sensuum alienum, tam credidit Ratramnus verum corpus Christi de Virgine natum in Eucharistia reperiri, quam fideles omnes credant corpora quibus tum utimur eadem fore rediviva, et gloriosa, et spiritualia post resurrectionem.

XLVI. In eo aberrat Ratramnus, inquit dissertator pag. 187 edit. Paris., 295 edit. Amstelod., quod et [Col. 0215D] sacramentum esse symbola arbitretur integra et mutationis omnis expertia, rem cujus sunt sacramenta ipsum esse corpus in quo Christus natus.


RESPONSIO.

Nullam ait Ratramnus conspici mutationem exteriorem in speciebus eucharisticis sive in symbolis panis et vini: et quidem jure merito; sed apertissime docet panis et vini substantiam in corpus et sanguinem Jesu Christi mutari, num. 15 et 30, in quibus ait: »Panem et vinum in corporis et sanguinis conversa substantiam a credentibus sumenda,« quod ipsi Centuriatores Magdeburgenses recognovere. At vero quod ait, »rem sacramenti ipsum esse corpus in quo Christus natus est,« idem dixit beatus Algerus lib. IV. Eucharistiae, cap. 5: »Conficitur autem sacrificium duobus, sacramento et re sacramenti, id est Christi corpore;« et infra: »Aliud est ergo sacramentum quam res sacramenti, [Col. 0216A] id est corpus Christi.« Quis tamen in eo aberrare Algerum dicat?

XLVII. (Pag. 295 edit. Amstelod., 189 edit. Paris.). Connexum cum hoc priore erroris capite alterum est, quo omne mysterium peragi fide censet: et ut proxime citato loco dixit, panem qui corpus Christi figurate et in mysterio dicitur ore fidelium accipi ut sit mysterium, hoc est, ut fides signum istud esse intelligat corporis Christi.


RESPONSIO.

Nunquam censuit omne mysterium peragi fide, nec ex libris ejus tam pravum dogma intelligi potest. Mysterium, secundum Ratramnum, est objectum fidei nostrae, quia interius continet quod sensuum exteriorum vires superat. Nusquam etiam dixit corpus figurate dicitur accipi ut sit mysterium: ad id probandum conceptis verbis ex lucubratione Ratramni excerptis, non nisi contemptim dissertator [Col. 0216B] provocari potest.

XLVIII. (Pag. 295 edit. Amstelod., 189 Paris.). Num. 44, sacramentum sive mysterium constare ait ex duobus, et pane visibili et verbo Dei. De Christi corpore quod eo pane intimatur, intellectu creditur, sic mysterium intellectu et fide peragi.


RESPONSIO.

Ut falsi convincam dissertatorem, exscribenda sunt verba num. 44, ex quibus contrarium intelligitur faciliter. »Confitemur quod in sacramento corporis et sanguinis Domini quidquid exterius sumitur, ad corporis refectionem aptatur; verbum autem Dei, qui est panis invisibilis invisibiliter in illo existens sacramento, invisibiliter participatione sui fidelium mentes vivificando pascit.« An ex his aliud intelligi potest quam Verbum Dei Christum Dominum panem invisibilem a fidelibus perceptum in sacramento Eucharistiae? Hoc dixit clarissime Paschasius libro de Corpore et Sanguine Domini, [Col. 0216C] cap. 8. »O homo, disce aliud gustare quam quod ore carnis sentitur; aliud videre quam quod oculis istis carnis monstratur: disce quia Deus spiritus illocaliter ubique est, intellige quia spiritualia haec sicut nec localiter, sic utique nec carnaliter ante conspectum divinae majestatis in sublime feruntur.« Et antea cap. 5: »Bibimus quoque et nos spiritualiter et comedimus spiritualem Christi carnem, in qua vita aeterna esse creditur.« Et cap. 6: »Porro illud fidei sacramentum jure veritas appellatur. Veritas ergo est dum corpus Christi et sanguis virtute Spiritus et Verbo ipsius ex panis vinique substantia efficitur; figura vero dum sacerdos, quasi aliud exterius gerens, ob recordationem sacrae passionis ad aram, quod semel gestum est, quotidie immolat Agnum.« Eadem apud Algerum ad aperturam libri de Eucharistia invenies.

XLIX. Num. 95: Sacramentum aliquid secreti continere: et aliud esse quod visibiliter appareat, aliud [Col. 0216D] vero quod invisibiliter sit accipiendum: id est, ex illius mente quod non sit in eo pane sanctificato qui videtur, sed in credentium spiritu in fide quae latet.


RESPONSIO.

Hanc conclusionem, scilicet »sacramentum aliquid secreti continere et aliud esse quod visibiliter appareat, aliud quod invisibiliter sit accipiendum,« orthodoxam et catholicam, assumit ex S. Isidoro episcopo Hispalensi lib. VI Originum cap. 19, apud quem continentibus scriptis haec leguntur: »Sacramentum est in aliqua celebratione, cum res gesta ita sit ut aliquid significare intelligatur quod sancte accipiendum.« Eamdem sacramenti definitionem prodidit Paschasius initio capitis 3 libri de Corpore et Sanguine Domini: »Sacramentum igitur est quidquid in aliqua celebratione divina nobis quasi pignus salutis traditur, cum res gesta visibilis longe aliud invisibile operatur quod sancte accipiendum [Col. 0217A] sit.« Hanc definitionem ad mentem et ex mente Ratramni explicat integro capite 3, quod hic exscribere non opus est. Adeoque tam vanum et injurium est ascribere Ratramno, corpus Christi in Eucharistia tantummodo per operationem intellectus existere, quam supervacaneum et futile Paschasio.

L. Similiter num. 49, inquit dissertator pag. 190 edit. Paris., Amstelod. 295, »corpus et sanguis Christi quae sic appellantur et sunt figurate, inquit, quae fidelium ore sumuntur, figurae sunt secundum speciem visibilem: at vero secundum invisibilem substantiam; id est divini potentiam Verbi, vere corpus et sanguis Christi existunt.« Invisibilis substantiae Pseudo-Ratramno virtus est Verbi divini cui animus credit. Sic homo scelestus (scilicet Ratramnus) verbis catholicis invisibilis substantiae aliisque, quibus misere ac per vim detortis abutitur, Gallicis interpretibus fraudi fuit, qui hunc locum reddidere PAR LA PUISSANCE DU VERBE DIVIN; cum ille non per potentiam, sed secundum potentiam Verbi dixerit.


[Col. 0217B] RESPONSIO.

Ex omnibus interpretibus Gallicis hujus tractatus Ratramni ego solus catholicus homo, haec verba secundum potentiam Verbi per haec traduxi: la puissance du Verbe. Petrus Allix, Charentonii templi minister superstitionis Calvinianae, ad mentem dissertatoris traduxit in editione anni 1672 Rhotomagi facta. Antea Augustinus Marloratus anno 1561 reddiderat selon la puissance. Sed cum fidus interpres plus sensum quam verbum verbo reddere curare debeat, nec ceperim consilium faciendae glossae, nec versionis interlinearis, sed traductionis accuratae et castigatae, dubitandi locus non relinquitur quin per has voces secundum potentiam, per potentiam intellexerit; cum hac ipsa dicendi ratione utatur num. 443: »et quia longe aliud per potentiam invisibilem existunt quam visibiliter appareant;« ut significet quod dicere voluit num. 49, »scilicet, secundum [Col. 0217C] invisibilem substantiam, id est divini potentiam Verbi, vere corpus et sanguinem Christi existere.«

LI. (Pag. 296 edit. Amstelod., Paris 190.) Et panis substantiam in substantiam corporis Dominici per fidem convertit.


RESPONSIO.

Hoc falsum et commentitium est. Nunquam sic locutus est noster Ratramnus. Luce meridiana clarius demonstravimus supra, semper spectasse corpus et sanguinem Christi in mysterio Eucharistiae tanquam objectum, non tanquam effectum fidei: adeoque antevertere praesentiam corporis in Eucharistia operationem fidei

LII. (Eadem pagina 296 Amstel., et Paris. 190.) Eodem intellectu num. 68 panem corporis Christi duo complecti dicit, et id quod vadit in corpus, et id quod est panis vitae aeternae Verbum Dei scilicet, cui dum [Col. 0217D] creditur, animus Christi corpore pascitur ac potatur.


RESPONSIO.

Omnes homines sciunt nutritionem animae per communionem corporis fieri, non vero fieri per conversionem dicti corporis in substantiam animae. Sed falsum est Ratramnum nihil aliud intelligere per corpus Christi quam quod modo sensibili intrat in os et deglutitur in stomachum et Verbum Dei cui creditur. Nam econtra eo numero 68 observat S. Ambrosium, cujus verba in medium profert, velle mentionem facere de pane qui est corpus Christi, et animae nostrae substantiam fulcit, non in quantum intrat in corpus, sed est panis vitae aeternae. »Ergo manifestum, inquit, de quo pane loquitur, de pane videlicet corporis Christi, qui non ex eo quod vadit in corpus, sed ex eo quod panis sit vitae aeternae, animae nostrae substantiam fulcit.« Hoc valde catholicum et orthodoxum est, nec [Col. 0218A] significat corpus Christi esse Verbum Dei, cui dum creditur animus pascitur et potatur, licet credere Verbo Dei et diligere Deum ex toto corde et ex tota anima necesse sit, ut ipsum verum Christi corpus utiliter percipiatur.

LIII. (Pag. 296 edit. Amstel). Num. 72 carnem Christi spiritualem ex duobus componi, specie quam gerit exterius et spirituali Verbi divini potentia, invisibili efficientia divinaque virtute Verbi Dei cui creditur.


RESPONSIO.

Haec omnia commentitia sunt: eo loci non cogitat de compositione carnis spiritualis Christi, modos solummodo diversos ac discrepantes explicat quibus consistere solet intelligi corpus Christi, scilicet, in utero beatae Virginis et in cruce. Tum loquitur de corpore nuncupativo Eucharistiae. Continenti scripto ostendit carnem spiritualem Christi, sive assumptam ex beata Virgine gloriosam, quae animae vitam [Col. 0218B] immortalem subministrat, esse effectum potentiae spiritualis et efficacitatis invisibilis et virtutis Dei, quae aliud est secundum quod sensibus subjicitur ac percipitur quam quod creditur et fide intelligitur. »Quidquid enim, in ea vitae praebet substantiam, spiritualis est potentiae et invisibilis efficientiae divinaeque virtutis; atque aliud longe consistit secundum quod exterius conspicitur, atque aliud secundum quod in mysterio creditur.« Paschasius idem dicit, cum omnibus catholicae fidei defensoribus, cap. 11, de corpore et sanguine Domini: »Et dabit sacerdoti qui advertat omnem sanctificationem mystici sacrificii et efficaciam quomodo sensibilis res intelligibiliter virtute Dei per verbum Christi et carnem ipsius ac sanguinem divinitus transferatur.« Et cap. 4: »Sed figura esse videtur dum frangitur, dum in specie visibilili aliud intelligitur quam quod visu carnis et gustu sentitur, dumque sanguis in calice simul cum aqua miscetur. Porro illud fidei sacramentum [Col. 0218C] jure veritas appellatur. Veritas ergo est dum corpus Christi et sanguis virtute Spiritus in verba ipsius ex panis vinique substantia efficitur.«

LIV. (Pag. 296, edit. Amstelodam., 191 Paris.) Num. 77 Ratramni: »Verum corpus est, inquit, quod sentit animus cogitando: est in intelligentia fidei, invisibili quidem et spirituali, sed quam animus ipse percipit. En quomodo Christi corpus est in mysterio in mente credentium Verbo Dei; extra mentem in altari non est.«


RESPONSIO.

Exscribere tantummodo opus est concepta verba ex hoc numero 78, ut perspiciat lector quam supervacaneum sit ejusmodi opinionem ascribere Ratramno et suasionem non esse extra mentem in altari corpus Christi; ait enim: »Aliud est quod exterius geritur, aliud quod per fidem creditur. Nunquid non hoc verum est cum exterius species tantum videantur [Col. 0218D] panis et vini, et interius existere corpus Christi vere credatur? Ad sensum quod pertinet corporis corruptibile est; quod fides vero credit, incorruptibile.« Estne in his aliquid commentitii et falsi? cum species quotidie corrumpantur, corpus vero Christi quod fidei objectum est, nulla corruptione violetur. Exterius quod apparet non est ipsa res. Albedo, rotunditas, sapor panis, odor vini, sunt ne corpus Christi? Sed imago rei nunquid non revera sunt imago, figura, velamen, operculum, quo fallit oculos hominum? Mente vero quod sentitur, veritas rei, cum res ipsa sit corpus Christi, veritas rei est veritas corporis Christi: et cum sit veritas non chimaera nec ens rationis, an per solam cogitationem mentis existit et non per se verum et solidum mentis objectum?

LV. (Edit. Amstelodam. pag. 296, Paris. 191.) Num. 89 et 94. Ratramnus fide spiritualiter animam pasci ait, dum non attenditur quod corpus pascit quod [Col. 0219A] dente premitur, quod per partes comminuitur, sed quod in fide spiritualiter accipitur, innues nimirum extra fidem nihil esse nisi quod corpus pascit, dente premitur. Nec dici posse, quod profitetur Ecclesia Dei cum Paulo et Augustino, imo cum Christo Domino. Quod videtis est corpus meum.


RESPONSIO.

Jam observavimus nutritionem animae procuratam carne et sanguine Christi non fieri, instar nutritionis naturalis, per conversionem carnis ipsius in substantiam animae, sed per infusionem gratiae fidei, spei et charitatis. Sed haec non praepediunt quominus sit verum Christi corpus, cujus commistione et receptione procuratur nobis nutritio spiritualis per spiritualem spiritus Dei potentiam et virtutem. Quae cum ita sint, animadvertere necesse est quam vehementer allucinatus sit dissertator, dum asserit Ratramnum significare voluisse praeter fidem in Eucharistia [Col. 0219B] nihil reperiri nisi quod ad nutritionem corporis conducibile sit; hoc enim non dicit Ratramnus, sed quod cum fide spiritualiter accipitur praestare nutritionem animae. Maxima enim differentia est inter fidem et id quod cum fide percipitur, sicut inter visum et objectum visus. Cum Ratramno mirabiliter convenit Paschasius, discrimen statuens inter homines digne aut indigne ad sacram corporis Christi communionem accedentes. »Ecce omnes indifferenter quam saepe sacramenta altaris percipiunt: percipiunt plane, sed alius carnem Christi spiritualiter manducat et sanguinem bibit, alius vero non, quamvis buccellam de manu sacerdotis videatur percipere.« Ad id vero quod ait dissertator, Ratramnum docere eo loci nec dici posse quod profitetur Ecclesia Dei cum Paulo et Augustino, imo cum Christo Domino: »Hoc quod videtur est corpus meum,« quamvis jam infinitis locis hoc axioma explicuerimus, non melius respondere possumus quam his verbis beati Algeri lib. I de Eucharistia, [Col. 0219C] cap. 11. »Item Augustinus ad Irenaeum: Non hoc quod videtis manducaturi estis, ipsum quidem et non ipsum, ipsum invisibiliter et non ipsum visibiliter. Unde subditur: Si necesse est visibiliter illud celebrari, necesse est invisibiliter intelligi. Quia ergo corpus Domini spirituale non est corporalis esca, sed spiritualis, et necesse invisibiliter, illud intelligi.« Sic fatur fortissimus fidei catholicae defensor adversus Berengarium, apposite quidem ad mentem tuendam et sententiam Ratramni nostri, quem nemo homo catholicus erroris aut haeresis crimine accusare potuit eo quod dixerit. Hoc quod videtis in Eucharistia non est ipsum corpus Christi, quia non est visibile nec palpabile; sed est ipsum quod sub speciebus visibilibus revera est occultum et absconditum panis et vini, quae antea fuerunt, et jam in substantiam corporis et sanguinis Christi a fidelibus sumenda vel sumendam conversa sunt.

LVI. (Ibid.) Eam ob rem num. 15, negat corpus panis [Col. 0219D] esse mutatum. Cur? Corporaliter namque, inquit, nihil in eis cernitur esse permutatum. Sane, sed creditur tamen.


RESPONSIO.

Non negat num. 15, corpus panis esse mutatum, sed probat numeris continentibus, aitque solummodo mutationem externam sensibus humanis non percipi, de quo nemini homini dubium subolet, »Corporaliter namque, inquit, in eis nihil cernitur esse permutatum. Fatebuntur igitur necesse est aut mutata esse secundum aliud quam secundum corpus.« Et in fine hujus numeri postquam probavit necesse esse aliquam mutationem fieri in Eucharistia, ait: »Aut si hoc profiteri voluerint, compelluntur negare corpus esse sanguinemque Christi quod nefas est non solum dicere, verum etiam cogitare.« Quid vero nervosius his verbis Ecclesiae catholicae doctrinae [Col. 0220A] patrocinari potest? Et haec miror nunquam dissertatorem attentis animis reputasse.

LVII. (Ibid.) Et num. 16 mutationem esse ait figuratam et spiritualem, ut diximus, quae fiat per fidei intellectum.


RESPONSIO.

Hoc falsum est, nunquam sic locutus est Ratramnus, nec dixit hanc mutationem effieri per fidei intellectum. Imo vero subjicit ejusmodi mutationem fieri debere ex pane et vino in corpus et sanginem Christi, ut ait num. 30, »panem et vinum in corporis et sanguinis conversa substantiam virtute et potentia Verbi divini.« Revera docet ejusmodi mutationem non fieri modo sensibili et corporeo, sed spirituali et a sensibus remoto ut dixerunt Paschasius, Algerus, Lanfrancus et omnes scriptores catholici. Quamobrem sic fatur Ratramnus num. 16, sub velamento corporei panis, corporeique vini spirituale corpus Christi spiritualisque sanguis existit: quia licet [Col. 0220B] corpus sit verum, nulli mentis cogitationi subjectum, est tamen spirituale et gloriosum, ad instar corporum nostrorum cum post resurrectionem revixerint: quae quidem erunt eadem quae sunt hodie in terris viva, licet in coelis et gloria rediviva, et a seipsis mortalibus per substantiam immortalitatis discrepantia. Quae continenti sermone dixit Ratramnus, sinceritatem fidei ejus tam perspicue confirmant ut nulla res infirmare possit: »Non quod duarum sint existentiae rerum inter se diversarum, corporis videlicet et spiritus, verum una eademque res; secundum aliud species panis et vini consistit, secundum aliud autem corpus et sanguis Christi.« Nihil fidei catholicae convenientius dici potest, nec internoscere possum rationem quia commotus dissertator ex his verbis intelligat significari, in altari substantiam panis duntaxat, cujus admonitu corpus Christi quod creditur animos credentium et vivificare: et eo quod concipitur, corpus Christi spirituale nuncupari; [Col. 0220C] nam e contra cum mutationem panis et vini in corpus et sanguinem Christi recognoscat, speciesque corporeas ac sensibiles non habere existentiam diversam a corpore Christi spirituali seu glorioso, consectaneum manifestum est. Ratramnum non potuisse intelligere »quod in hoc mysterio substantia sit duntaxat panis, cujus admonitu corpus quod creditur, animam pascit ac vivificat, et eo quod concipitur corpus spirituale nuncupatur.«

LVIII. (Pag. 276 edit. Amstelod. et 191 edit. Paris.) Ex quo consectarium necesse est esse quod ultro et aperte ait num. 40, Dominicum corpus et sanguinem Dominicum symbola appellari, quoniam ejus sumunt appellationem, hoc est veri corporis et sanguinis, in quo Christus est natus, cujus existunt sacramentum, cujus memoriam et fidem excitant.


RESPONSIO.

Symbola non omnino nuncupantur corpus Christi [Col. 0220D] eo quod in memoriam revocent istud corpus, aut ejus fidem excitant, sed quia sacramenta et mysteria rerum quas continent nomina sortiantur. Ea de causa vocat Eucharistiam beatus Algerus corpus nuncupativum Jesu Christi, quoniam in ea ejusdem figura sunt ac velamen. Enimvero ejusmodi species ac figurae ad similitudinem corporis Christi accedunt, ejusque imaginem praeseferunt, non quia ejus memoriam revocant, sed quia corpus nutriunt, non secus ac Verbum Dei, quod est panis vivus descendens de coelo, sui participatione fideles animas nutrit et recreat. »Quia sicut hujus visibilis panis vinique substantia exteriorem nutrit et inebriat hominem, ita Verbum Dei, quod est panis vivus, participatione sui fideles recreat mentes.«

LIX. (Pag. 296. Amst., pag. 192. Paris.) Non est autem praetereundum quod insigni audacia Patrum testimonia, quibus abutitur Pseudo-Ratramnus, corruperit, Ambrosii praesertim et Augustini. De Ambrosio [Col. 0221A] certe jam praemonuit antistes illustrissimus Petrus de Marca, in eo testimonio quod impostor recitat num. 59, haec verba fuisse expuncta: Hoc quod conficimus corpus ex Virgine est.


RESPONSIO.

Non infecit nec corrupit S. Ambrosium Ratramnus cum eum locum ex libro. De iis qui mysteriis initiantur, cap. 9, in medium adducit; neque illustrissimus ac doctissimus Petrus de Marca eo corruptionis crimine unquam accusavit. Hoc intelligere facile est ex ejus epistola ad domnum Lucam d'Acherium, relata tomo V Spicilegii. Sed observat tantummodo bene ac sapienter potuisse Ratramnum haec verba ejusdem capitis S. Ambrosii: Hoc quod conficimus corpus ex Virgine est. quae superius in eodem capite occurrunt, interpositis quinquaginta lineis. Eadem verba proferre poterat. Paschasius, nec tamen propterea Ambrosii corruptor audiet. Sed si bona fide agamus, an potest jure merito depravationis [Col. 0221B] et corruptionis accusari scriptor ecclesiasticus, et crimine expunctoris et impostoris postulari propter omissa quaedam verba a loco citato intercapedine quinquaginta linearum distantia? Absit. Sed si percontarer ab omnibus rei litterariae Patribus conscriptis quid sit textum auctoris corrumpere, concorditer responderent esse vocem ex textu expungere, et ejus ope sensum haereticum pro catholico inducere et auctori ascribere. Ejusmodi criminis exempla perspiciet lector amplissima in Colloquio critico de sphalmatis virorum in re litteraria illustrium, in opusculis Marcelli Ancyrani compactum. Sed interim animadvertat dissertatoris audaciam pag. 184, in qua assumptis his verbis Ratramni ex numero 56: »Intellige quod non in specie, sed in veritate corpus et sanguis Christi existunt quae cernuntur,« quae sensum catholicum et omnino orthodoxum praestant, dissertator expunxit hoc verbum cernuntur, et scripsit in textu Ratramni, creduntur, [Col. 0221C] ut dictum Ratramnum haeresis Calvinianae crimine convinceret, uti jam observavimus in responsione ad objectionem 39, quam hic repetere fastidiosum et supervacaneum videretur.

LX. (Pag. 193 Paris., et 296 Amstelod.) Jam in Augustini verbis haud paulo levior. Nam cum dixerit sanctus doctor in sermone ad infantes superius allato: Mysterium vestrum accipitis, legisse videtur Pseudo-Ratramnus, num. 95. Mysterium Domini accipitis. (Sic enim habent editiones ejus libri omnes a prima, quae anno 1522 prodiit, praeter postremam anni 1686.) Nec vero sine consilio hunc Augustini locum sic interpolavit. Nempe ut statim colligeret panem consecratum tam esse mysterium nomine quam est mysterium nostrum, hoc est tam esse tantummodo signum corporis Dominici quam est tantummodo signum credentis populi.


RESPONSIO.

Ad haec respondere facile est, editionem Ratramni [Col. 0222A] anni 1686, ad quam curationem non levem habui, caeteris anteferendam esse, cum praesertim ex antiquo codice manuscripto octingentorum annorum abbatiae Lobiensis expressa sit, cum cura et fide singulari. Caeterum si interpolationis contumelia sordescat Ratramnus propter haec verba mysterium Domini accipitis, loco istorum mysterium vestrum accipitis, eadem notandus erit S. Fulgentii sermo qui occurrit in fine epistolae ad Ferrandum diaconum cum hac lectione, mysterium Domini accipitis. Hoc perspectum habere facile est ex editione operum S. Fulgentii facta Lugduni Sebusianorum cura et studio Patris Theophili Rainaudi, Jesuitae non indocti nec imbecilli. Sed utcunque res sit, si praeter auctoritatem antiquitatis codicis manuscripti Lobiensis aliquis conjecturae locus inter viros litteratos esse possit, existimo potius legendum mysterium vestrum accipitis quam mysterium Domini, cum ipse Ratramnus linea superiori dixerit mysterium vestrum [Col. 0222B] in mensa Domini positum est; adeoque justum magis videtur et aequum de fide Ratramni potius ex antiquo octingintorum annorum codice judicare quam ex recentioribus ab haereticis hominibus, primis hujus libri editoribus, corruptis et interpolatis. De reliquo conjectura dissertatoris adeo fallax est, ut non obscurum sit dissertatorem nimio contra Ratramnum studio abreptum fuisse.

LXI. (Pag. ibidem.) Sic rursum num. 33, cum Augustinus a nobis citatus dixerit, suaviter atque utiliter recondendum in memoria mysterium passionis, ipse, expunctis detractisque vocibus duabus prioribus, fideliter recondendum exhibuit. Quae interpolatio, tametsi alibi per se levis possit videri, eo tamen consilio est ab isto adhibita ut ex eo colligat mysteria a fidelibus peragi sua fide, non ab ipso Deo in symbolis sanctificatis.


RESPONSIO.

[Col. 0222C] Hoc probandum incumbit dissertatori, Ratramnum eo consilio interpolasse Augustinum: sed tam leve peccatum est ejusmodi interpolationis et futile, ut pro nihilo habuerint Calviniani, nec sibi ullatenus patrocinari existimaverint. Nam in editionibus Ratramni quarum curationem habuere, scripserunt suaviter atque utiliter non fideliter, ut potissime intelligitur ex editione recentissima Londini facta anno ipso 1681, et ex editione domini Petri Allix templi Charentonii ministri, anno 1672, et omnibus aliis cura et studio hominum protestantium publicatis ab anno 1532. Insuper si ejusmodi conjecturam, levem quantumvis et futilem, contumaciter tuendam recipere velit dissertator, appello ad sensum communem virorum doctorum. Quis enim sibi persuadeat posse in memoriam nostram revocari carnem Christi pro salute hominum cruci affixam suaviter et utiliter. Si non fideliter, et quomodo fideliter? Si non suaviter et utiliter, quid ergo sibi vult dissertator nisi quadam ex pumice aquam extrahere?




[Col. 0223]
RATRAMNI CORBEIENSIS MONACHI CONTRA GRAECORUM OPPOSITA ROMANAM ECCLESIAM INFAMANTIUM LIBRI QUATUOR.
(Apud Acherium, Spicilegii tomo I, pag. 63.)





MONITUM.

[Col. 0223A] Hos libros episcoporum hortatu jussuve elucubrasse Ratramnum persuadere videntur isthaec libri quarti verba postrema: »Egimus velut potuimus respondentes ad ea quae nobis scripta misistis. Quae si placuerint, Deo gratias agimus; sin vero displicuerint, vestrae correctionis censuram praestolamur.« Etenim summus Ecclesiae hierarcha Nicolaus I Galliae episcopos litteris commonuerat ut Graecorum, Romanae sedis adversariorum, objectis occurrerent, uti auctor est Frodoardus in Hist. Eccl. Rhemens. lib. III, cap. 17: »Nicolaus papa epistolam eidem (Hincmaro) et caeteris archiepiscopis et episcopis in regno Caroli constitutis transmisit, innotescens praefatos Graecorum imperatores, sed et Orientales episcopos calumniari sanctam Romanam Ecclesiam, imo omnem Ecclesiam quae Latina utitur lingua; quod jejunamus in Sabbatis; quod Spiritum sanctum ex Patre Filioque procedere dicimus; quia presbyteros chrismate linire baptizatorum frontes inhibemus: dicentes ipsi Graeci quod chrisma ex aqua fluminis [Col. 0223B] Latini conficiamus; reprehendentes nos Latinos quod octo hebdomadibus a casei et ovorum esu more suo non cessamus; dicentes etiam quod in Pascha more Judaeorum super altare pariter cum Dominico corpore agnum benedicamus et offeramus; succensentes etiam nobis quia clerici apud nos barbas suas radunt; et dicentes quia diaconus non suscepto presbyteratus officio apud nos episcopus ordinatur,« etc. Deinde Nicolai epistolae verba subtexit: »Tua, Hincmare, charitas cum hanc epistolam legerit, mox ut etiam ad alios archiepiscopos, qui in regno filii nostri Caroli gloriosi regis consistunt, deferatur, summopere agere studeat, ut et de his singuli in suis dioecesibus propriis una cum suffraganeis suis, in cujuscunque regno sint constituti, convenienter tractare, et nobis quae repererint suggerere curent, eos incitare non negligat,« etc. En summa schismatis in Oriente a Photio pseudopatriarcha Constantinopolitano et gregariis excitati, fotique a Graecorum imperatoribus [Col. 0223C] Michaele et Basilio.

Itaque Ratramnus noster id muneris sibi impositum accurate, eleganter et prorsus erudite, quatuor peregit libris. In prioribus totus est cum in sacris Scripturis, tum in Graecorum Latinorumque placitis, quo novatorum propellat blasphemias, et stabiliat de Spiritu sancto catholicam veritatem. Quarto vero in libro de varia Quadragesimae observatione, deque vario ciborum usu; de jejunio Sabbati apud Latinos: de clericorum barbae et capitis tonsura, ac caelibatu; de Confirmationis sacramento a solo episcopo conferendo; de Romani pontificis in patriarcham Constantinopolitanum atque adeo in universos orbis [Col. 0224A] Christiani praesules summo jure: deque aliis Ecclesiae ritibus agit omnino feliciter. Quam porro in sacrae Scripturae et in antiquorum Patrum ac conciliorum lectione versatus fuerit Ratramnus, facile qui libros hosce quatuor evolverint, animadvertent. Non enim sinit praefationis angustia prolixiori stylo laudes tanti viri percurrere, de quo nonnulla duntaxat scriptorum testimonia hic subjicienda existimavi.

Sed antequam ulterius progrediar, non abs re fuerit lectorem praemonere, Jacobum Sirmondum, immortali memoria dignum, edendo S. Fulgentii opuscula quaedam, dum in calce fragmenta eorum quae hactenus latuere, recenseret, illos ipsos Ratramni libros Hincmaro Rhemensi ascripsisse fragmento ultimo, in hunc modum: Ex libro III Hincmari archiepiscopi Rhemensis adversus objecta Graecorum, ad Odonem Bellovacensem; deinde ipsissima Ratramni verba subjecit: Fulgentius episcopus litterarum studiis admodum eruditus, etc., quae infra lib. III, c. 5, [Col. 0224B] videbis. Demum idem loca duo Fulgentii inedita a Ratramno locis citatis allata profert. Quid Sirmondo persuaserit prolem hanc extraneo parenti supponere, mihi prorsus incompertum, cum alioquin caeteris Hincmari operibus, per duodequadraginta prope annos a se summo studio summaque diligentia conquisitis, illud non ignobile opus accensere debuisset. Nunc testimonia in medium afferamus.

SIGIBERTUS de Scriptoribus Ecclesiasticis, cap. 95: »Bertramus (sive Ratramnus) scripsit librum de Corpore et Sanguine Domini, et ad Carolum librum de Praedestinatione.«

Joannes TRITHEMIUS, abbas de Viris illustribus ordinis S. Benedicti, lib. II, cap. 48: »Bertramnus monachus, in divinis Scripturis studiosus et eruditus, atque in saecularibus litteris nobiliter instructus, scripsit non parvipendendae lectionis opuscula, quibus suum magnifice exercitavit ingenium, e quibus ego tantum reperi de Corpore et Sanguine Domini [Col. 0224C] lib. I, ad Carolum de Praedestinatione lib. I. Claruit A. D. 870.«

Claudius ESPENCAEUS, doctor Parisiensis, de Eucharistia lib. IV, c. 19, sub med.: »Et merito sane, cum verus, ut ita loquar, ille Bertramus, totos annos septingentos, nec a quodam haereseos fuerit insimulatus, vel reprehensus quasi male scripserit, sed in catalogum scriptorum ecclesiasticorum relatus, ut vir non minus vita quam doctrina, ingenio et eloquio insignis.«

Claudius DE SAINTES, episcopus Ebroicensis, de Eucharistiae Controversiis, repet. 2, c. 14: »Verum illum Bertramum totos annos septingentos nemo [Col. 0225A] haereseos reprehendit, quasi male scripserit; sed refertur in catalogum scriptorum ecclesiasticorum, ut vir non minus vita quam doctrina, ingenio et eloquio insignis et catholicus.«

Aubertus MIRAEUS in Scholiis ad praefatum Sigiberti caput: »Bertramus scripsit librum de Corpore et Sanguine Domini, excusum Coloniae 1532, Basileae in Mycropresbytico, et alibi, sed damnatum a Tridentinis censoribus. Ita Molanus in Bibliotheca ms. Haeretici eum primi typis ediderunt, videnturque illi inseruisse quaecunque vel obscura vel in speciem prave sonantia leguntur. Plurimis certe locis veram Christi praesentiam astruit et transsubstantiationem docet, ut ne ipse quidem interpolator id sub finem dissimulet, dicens multa non cohaerere et praecedentia sequentibus contradicere. Hoc inter alios observavit Bartholomaeus Petrus Lintrensis, doctor Theologus.«

Dionisius PETAVIUS S. J. Theologicorum Dogmatum tomo II, lib. VII, cap. 2, ante finem, Ratramni [Col. 0225B] tanquam catholici nobilisque scriptoris auctoritate utitur, explicans vocem Filioque, additam ad Symbolum Constantinopolitanum: »Quin etiam Ratramnus, Corbeiensis monachus, in lib. II pro Romana Ecclesia contra Graecos, quem circa annum 868 scripsit, Photii tempore, tanquam ab illis objectum corrupti symboli crimen diluit,« etc. Ac subdit: »Scripsit autem Ratramnus, ut jam dictum est, post acceptam Nicolai Encyclicam, quam ad Hincmarum et alios episcopos in regno Caroli Calvi constitutos miserat anno 867, ut eos hortaretur ad refellendas Graecorum calumnias, adversus Romanam Ecclesiam objectas a Michaele imperatore et Basilio in epistola quadam ad se scripta.«

Joannes DE LAUNOY, doctor Parisiensis, in dissertatione de veteri ciborum Delectu, etc., pag. 13: »Graecorum objectioni sic respondet Ratramnus, Corbeiensis monachus, in opere quod tunc episcoporum auctoritate contra Graecos vir ille doctissimus [Col. 0225C] conscripsit. Ex lib. IV hujus operis,« etc. Inde prolixam pericopen excerpsit.

Gilbertus MAUGUIN, regi a consiliis, in Historicae et Chronologicae Dissertationis capite 17, ad annum 850. »Hoc etiam anno Ratramnus, Corbeiensis monachus non levis armaturae in Ecclesia Christi miles, regio mandato obtemperans, duos libros de Praedestinatione composuit.« Quos ille primus luci dedit.

Jacobus DE SAINTE BEUFVE, socius Sorbonicus ac regius professor, tractatum de Eucharistia in Sorbonae scholis ipse praelegens, Ratramnum multis iisque non vulgari eruditione refertis egregie vindicat. Primo quidem post Sigibertum, Trithemium, Espencaeum et Sanctesium, inter ecclesiasticos scriptores orthodoxosque locum obtinuisse Ratramnum, deinde catholicum opus de Corpore et Sanguine Domini composuisse docet; fretus non tantum Sigiberti et aliorum [Col. 0226A] testimoniis, imo hisce potissimum rationibus adductus. Altera est, septingentos per annos haeresis haud insimulatum ab ullo scriptore, nedum damnatum Ratramnum. Altera vero, neque ab ipso Berengario haeresiarcha, neque ab ejus discipulis usquam laudatum repereris. His accedit quod immunis exstiterit liber ille Ratramni a censura consilii Vercellensis, in quo Berengarii impium dogma simulque Joannis Erigenae, sive Scoti, ejusdem farinae opuscula aeterno anathemate fuere perculsa. Postremo subjungit Sanbovaeus: Etsi opus illud de Corpore et Sanguine Domini, quod Bertrami praesefert nomen, genuinus esset ipsius fetus, minimeque corruptus, interpolatusve, suum esse nihilominus Ratramnum nostrum, vel suae haeresi faventem, ob naevos eo in opere contentos, incassum persuadere conantur haeretici: quippe qui continuo in Ecclesiae sinu vixit, ac placide in ejus obdormivit communione.« Ait enim Facundus lib. X, cap. 5: »Non ex levi sono verborum, sed ex intentione dicentis aestimanda [Col. 0226B] sunt quae dicuntur. Dicentis autem intentio, cum jam persona defuncta est, ex communione religio sius aestimatur.« Et sane ab heterodoxorum calumnia catholice defendi posset Ratramnus, non secus atque olim Dionysium Alexandrinum vindicavit Athanasius. »Magni certe argumenti est (inquit ipse in epistola de Dionysii sententia contra Arianos) ne in hoc quidem illos verum dicere, sed calumniis virum premere, quod ille nunquam ab aliis episcopis de impietate convictus est, neque haeresim propugnando ab Ecclesia secessit, sed in ea cum pietate obdormivit; quodque ejus memoria hactenus cum Patribus hucusque celebrata est, et in catalogum relata; qui si cum istis ejusdem opinionis fuisset, aut si scriptorum suorum rationem non reddidisset, minime dubium quin eadem quae illi passus fuisset.« Tandem vero cum tam praeclara et aperta in praefato Ratramni opere realem corporis et sanguinis Christi praesentiam sub speciebus eucharisticis [Col. 0226C] probent ac transsubstantiationem, obscuriora proinde et difficiliora ad orthodoxum sensum benigne queunt elucidari; ex Regula nimirum Facundi, lib. IX, c. 5: »Quemadmodum calumniantium haereticorum est ex dubiis et obscuris quae certa et manifesta sunt male interpretati, ita salvum est prudentiae ac pietatis catholicae ex indubitatis atque evidentibus et firmare ambigua et latentia declarare. Si qui vero orthodoxi etiam aliud faciendum putaverint, non sunt in hoc a prudentibus imitandi.«

Haec Acherius, qui praeterea monet eos libros a se editos esse ex codice Thuaneo. Hunc codicem deinde Baluzius contulit in bibliotheca Colbertina, eumque diligentiae suae fructum retulit, quod in nonnullis locis deprehendit Acherii librarium in Ratramni opere exscribendo nimium ingenio suo indulsisse.



LIBER PRIMUS.
[Col. 0225]


CAPUT PRIMUM. Michaelis et Basilii impp. oppositis responsio. Opposita Graecorum.
[Col. 0225D]

Opposita quibus Michael et Basilius, Graecorum imperatores, Romanam Ecclesiam infamare conantur, vel falsa, vel haeretica, vel superstitiosa, vel irreligiosa fore cognoscuntur. Quapropter merito contemptui subjacere deberent, nisi consideraretur quod simplicibus minusque capacibus scandalum laesionis [Col. 0226D] inferre valerent, illudque Salomonicum Spiritu sancto prolatum: Responde stulto secundum stultitiam suam, ne sibi sapiens esse videatur (Prov. XXVI, 5). Cum enim dicant quod chrisma conficiamus ex aqua; et quod agnum die sancto Paschae super altare una cum Dominico corpore sacrandum Judaeorum de more ponamus, nonne manifeste mentiuntur? Nec timent illud Psalmistae Spiritu sancto loquentis: Perdes omnes qui loquuntur mendacium (Psal. V, 7). [Col. 0227A] Et quod alibi Spiritus sanctus comminatur: Falsus testis non erit impunitus (Prov. XIX, 5, 9). Item, quod culpare nituntur non solum Romanam, verum omnem Latinam Ecclesiam, quod Spiritum sanctum de Patre Filioque procedere confiteamur, secundum catholicam fidem, cum illi tantum dicant, eum de Patre procedere, nonne se haereseos pravitate condemnant, et ab Ecclesiae communione removent, et in Spiritum sanctum blasphemant? quod peccatum irremissibile esse Salvator in Evangelio protestatur (Marc. III, 29). Nisi forte monstrare possint a suis majoribus catholicis viris hoc aliquando denegatum. Etenim cum dicant Spiritum sanctum procedere a Patre, non negant et a Filio procedere. Quod si majores suos sequi voluerint, amplexabuntur catholice dictum, [Col. 0227B] procedere Spiritum sanctum a Patre, sicut et sui majores sunt amplexi, qui sacris litteris instituti optime noverunt utriusque Spiritum esse, videlicet tam Patris quam Filii. Quod in sequentibus clarius demonstrabitur.



CAPUT II. Iterum de Graecorum objectis.---Quid muneris imperatoribus incumbit.

Jam quod arguere conantur, quod in Sabbato jejunamus, vel quod Paschale jejunium non eadem cum eis regula celebremus; quis non videat quanto tumore, quantaque stultitia vel inflati vel excaecati talia dicant? Arguunt jejunantes, iterum reprehendunt non jejunantes; aut enim bonum est jejunium, [Col. 0227C] aut malum; si bonum: cur accusant? si malum: cur exercent quod accusant? Forsitan res non sui merito sancienda, sed pro personarum acceptione judicanda est; ut jejunium quod celebrat Latinus sit arguendum; quod vero Graecus, sit venerandum, sic judicant vel elatione decepti, vel scientia privati. Quis autem ferre possit quod reprehendere gestiunt continentiam affectantes, a feminarum concubitu se removentes, carnis et animae sanctitatem aemulantes? Quae cum sint in cunctis mortalibus praeconio laudis extollenda, tum praecipue in sacri altaris ministris, quorum est officium in sacris semper assistere, Divinitati servitutis obsequium jugiter exhibere, pro commissis populis divinam majestatem diebus omnibus jugi precatu placare. Hoc quia nostri [Col. 0227D] sacerdotes agere de more majorum non omittunt, infamantur nuptias damnare. Quid haec impugnant, nisi religionem? Quid haec destruere nituntur, nisi sanctimoniam sine qua nemo placere potest Deo? Quis vero non videat quanto sit tenendum ridiculo, de barbae tonsione quod culpant: vel quod presbyteri penes nos baptizatorum frontes chrismate sancto non linunt, sed hoc privilegium pontificibus relinquunt? Num in barbae vel tonsione, vel conservatione, praeceptorum divinorum praevaricatio cognoscitur ulla? vel si presbyteri quos baptizant eorum frontes unctione sacra non linunt; num idcirco baptismi gratiam non perficiunt, trinam mersionem [Col. 0228A] per invocationem sanctae Trinitatis facientes? Superstitionis ista deprehenduntur esse, non alicujus religiosae considerationis.

Quid mirum hujusmodi si calumniae procedant ab hominibus sacrae legis peritis, saeculari potentia fultis, imperii fastu confidentibus? De sacris dogmatibus, de ecclesiastico ritu, non imperatorum, sed episcoporum fuerat disputare. Discendum illis, non docendum, in Ecclesia ministerium commissum est. Nam quamvis imperiali dignitate praecellant, res illis publica commissa est, non episcopale ministerium. Imperatores de saeculi legibus tractare debent; episcopi vero de divinis dogmatibus disputare. Suum modum studeant tenere, non officium episcopale praeripere, ne illis proveniat quod Oziae regi pontificale [Col. 0228B] ministerium praesumenti contigit; qui divinitus lepra percussus non solum a templo, verum et a communione populi noscitur ejectus (II Par. XXVI, 17). Cur ergo recentes isti doctores, et monstruosi, ut ita dicamus, praeceptores, suo nunc tempore in crimen devocare conantur, quod sui priores, si tamen Ecclesiae filii sunt, et unitatis catholicae sectatores, duxere semper venerandum? Nullus novus cultus apud Romanam Ecclesiam nunc agitur; nulla nova religio, nulla nova doctrina, institutio nova nulla. Majores nostri quae tenuere, quae docuere, quae servanda suis posteris reliquere, haec tenemus, haec servamus, nihil supra ponentes, nihil eis adimentes. Quod de sancto Spiritu senserunt, hoc sentimus. Perceperunt illi ab apostolis, apostoli a Christo acceperunt. [Col. 0228C] In eadem fide tam Orientalis quam Occidentalis semper remansit Ecclesia. Noverunt etenim apostoli dictum, quod est una fides, unum baptisma (Ephes. IV, 5). Et licet haereses frequenter exsurgerent, quae tanquam mali pisces Christi retia rumperent, Christi tamen tunica permansit integra. Instituta vero majorum suis quibuscunque locis edita, sicut non omnibus ecclesiis eadem, sic unitatem fidei nullo modo divisere: nec propter alternae consuetudinis commutationem mutuae societatis amisere communionem. Quoniam aliud est de habitu, de conversatione discernere, et aliud de unitate fidei similiter sentire. Sed de his posterius. Nunc ad proposita veniamus, et de singulis quae gratia sancti Spiritus donaverit, disputemus, non ordinem propositarum [Col. 0228D] sequentes quaestionum. Est enim minus prudenter dispositus, quia levitate mentis, non prudentiae gravitate digestus esse cognoscitur.

Et primo de Spiritu sancto quae donaverit ipse dicamus: hoc enim et primum est et praecipuum, et ad catholicae fidei pertinens firmamentum. Ostendere namque est animo quod sic de eo sentimus et confitemur, sicut et Patres nostri senserunt et confessi sunt; et sic ipsi senserunt et professi sunt, sicut apostoli senserunt et docuerunt. Apostolorum autem doctrinam si quis arguere maluerit, Christi necesse est magisterium redarguat, et prophetarum oracula refutet.



CAPUT III. Probatur Spiritum sanctum ex Patre Filioque procedere. Ario assimilantur Graeci. Salvator est veritas. Spiritus sanctus est spiritus veritatis, id est Christi. Charitas dicitur Spiritus sanctus.
[Col. 0229A]

Arguitis quod Spiritum sanctum ex Patre Filioque procedere dicamus, cum ipsi ex Patre tantum procedere dicatis. Consideremus Evangelii lectionem, et ex eo responsionis tenorem capiamus. Loquitur enim Salvator in sermone quem secundum Joannem ad discipulos nocte, qua tradendus erat, fecerat, inter reliqua sic: Cum autem venerit Paracletus quem ego mittam vobis a Patre, Spiritum veritatis, qui a Patre procedit, ille testimonium perhibebit de me (Joan. XV, 26). Legitis qui a Patre procedit, et audire non [Col. 0229B] vultis dicentem Filium, quem ego mittam vobis a Patre. Dicite quemadmodum mittatur a Filio: hoc namque dicere Filium non negatis, si tamen Evangelium legitis, aut Evangelio si creditis? Aut ergo missionem hanc confitemini processionem, aut, quod est impium, dicetis obsequium [a 1Kb] ; et eritis, quod absit, cum Ario, qui minorem dogmate perverso Spiritum sanctum asserebat Filio. Absit autem ut Arii partes velitis astruere; absit ut Spiritum sanctum minorem Patre Filioque velitis affirmare. Igitur cum dicat Filius missurum se esse Spiritum veritatis qui a Patre procedit, profecto fatetur quod a se dicat eum procedere, dum confirmat eum se mittere. Fortassis quaestionem facit, quod non simpliciter dixerit Salvator: Quem ego mittam vobis: [Col. 0229C] sed addiderit, a Patre. Hoc Ariani movere primi, gradum facere volentes in Divinitate. Sed Evangelii veritas consubstantialem totius Trinitatis ostendit unitatem. Procedit Spiritus sanctus a Patre, illius quia de substantia manat. Mittit quoque Filius Spiritum veritatis a Patre, quia Spiritus sanctus ut a Filio procedat, ipse natus est ex Patre; et sicut accepit de Patre Filius nascendo substantiam, sic itidem accepit a Patre ut Spiritum veritatis mitteret a se procedendo. Alioquin cum dicit: Qui a Patre procedit; non negat a se procedere, quoniam missio Filii, processio est Spiritus sancti; ut mittat Spiritum veritatis, non tanquam minorem jubendo ipse major existendo; sed missionis verbo monstratur, quia sicut procedit Spiritus veritatis a Patre, sic [Col. 0229D] etiam procedit et a Filio. Hinc in consequentibus: At ille me clarificabit; quia de meo accipiet, et annuntiabit vobis (Joan. XVI, 14). Quid enim accipiet Spiritus sanctus a Filio, cum unius sint substantiae uniusque potentiae? Nimirum, de meo accipiet, dixit; id est a me procedit, quia sicut sunt unius substantiae Pater et Filius, sic et de utroque procedendo Spiritus sanctus accepit consubstantialitatis existentiam.

Nec debet movere quod accipiet futuri temporis dixit, hoc enim ad illud respicit quod futurum erat, quod discipulis mitteretur; non ad illud quod a Patre [Col. 0230A] Filioque procedit: sine tempore namque procedit a Patre, procedit et a Filio; quia Pater et Filius et Spiritus sanctus tres quidem personae, sed unius ejusdemque exstiterunt existuntque substantiae.

Sequitur: Omnia quaecunque habet Pater, mea sunt; propterea dixi, quia de meo accipiet, et annuntiabit vobis (Ibid., 15). Si omnia quaecunque habet Pater, habet et Filius, profecto sicut est Spiritus sanctus Patris Spiritus, sic est et Filii Spiritus; alioquin si Patris est tantum, non etiam Filii, non omnia quaecunque habet Pater, sunt Filii. Sed habet omnia quaecunque habet Pater, Filius. Igitur sicut est Spiritus sanctus Patris Spiritus, sic est et Filii Spiritus. Sed hanc habitationis possessionen non putemus vel minorationem depositionis, vel conditionis additionem. [Col. 0230B] Verum illud declaratur, quia sicut procedit Spiritus sanctus a Patre, sic quoque procedit a Filio. Paulo superius Christus ait: Cum autem venerit ille Spiritus veritatis; et prius dixerat: Cum autem venerit Paracletus, quem ego mittam vobis a Patre, Spiritum veritatis. Veritas Salvator est, ipse Philippo testificatur: Ego sum via, veritas, et vita (Joan. XIV, 6). Si ergo veritas Salvator est, et Salvator Filius Patris est, quid est aliud dicere Spiritum veritatis, quam Spiritum Filii? Cognoscitur ergo Spiritus Patris esse, qui procedit a Patre; simulque Spiritus Filii, quem Salvator confitetur Spiritum esse veritatis.

Si quaeris unde sit Spiritus veritatis, quaere simul unde sit Spiritus Patris: procedendo namque a Patre Spiritus Patris est; simulque procedendo a Filio, [Col. 0230C] qui est veritas, Spiritus est Filii. Non propter subjectionem dicuntur ista, sed propter unius ejusdemque substantiae significationem. Quoniam sicut sunt Pater et Filius unius ejusdemque substantiae, sic ab utroque procedit Spiritus sanctus. Nec putes duos habere patres Spiritum sanctum, quia procedit a Patre, procedit a Filio; quoniam Spiritus sanctus non est Filius, et qui filius non est, habere patrem non potest.

Dicitur quoque Spiritus sanctus charitas esse, unde beatus Joannes: Deus charitas est (I Joan. IV, 16). Quam charitatem commendans scribit fidelibus: Et vos unctionem quam accepistis ab eo, maneat in vobis; et necesse non habetis ut aliquis doceat vos; sed sicut unctio ejus docet vos de omnibus (I Joan. [Col. 0230D] II, 27). Huic simile Salvator: Cum autem venerit, inquit, ille Spiritus veritatis, docebit vos omnem veritatem (Joan. XVI, 16). Sive igitur dicas: Deus charitas est; sive dicas: Sicut unctio ejus docet vos de omnibus; sive dicas: Spiritum veritatis, qui docet omnem veritatem: Spiritum sanctum significas. Est autem charitas Patris, qua nos dilexit: est charitas Filii, qua nos redemit. Sed non diversa propterea charitas, quia Patris esse dicitur atque Filii: qua namque charitate Pater diligit Filium, eadem charitate Filius diligit Patrem: est namque charitas Patris Spiritus sanctus, est charitas quoque Filii Spiritus [Col. 0231A] sanctus. Procedit charitas Patris a Patre, ut diligat Filium; procedit etiam charitas Filii a Filio ut diligat Patrem. Igitur utriusque una charitas, quoniam utriusque unus Spiritus ab utroque procedens.

Christus clamabat dicens: Si quis sitit, veniat ad me, et bibat (Joan. VII, 37). Qui credit in me, sicut dicit Scriptura, flumina de ventre ejus fluent aquae vivae. Subjungit evangelista: Hoc autem dixit de Spiritu quem accepturi erant credentes in eum (Joan. VII, 39). Aquae vivae flumina, evangelista docente, inundationem dicimus Spiritus sancti, qua docet Salvator in se credentes irrigandos. Unde igitur flumina, nisi de fide Christi manantia? Et unde fides, nisi ex Christi doctrina? Quemadmodum igitur doctrina [Col. 0231B] Christi de Christo, et fides illius doctrinae de Christo: sic flumina aquae vivae, id est Spiritus sanctus procedit a Christo: Christus namque et homo perfectus, et Deus perfectus. Ex quo perfectus Deus, Spiritum sanctum in se credentibus, qui a se procedit, largitur, infundit; cujus fluenta corda credentium aeternae vitae fontibus inundant.

Samaritanae quoque dicit: Qui biberit ex aqua hac, sitiet iterum: qui autem biberit ex aqua quam ego dabo ei, non sitiet in aeternum. Sed aqua quam ego dabo ei, fiet in eo fons aquae salientis in vitam aeternam (Joan. IV, 13). Quod alibi flumina dixerat aquae vivae; nunc appellat fontem aquae salientis in vitam aeternam; in utroque Spiritum sanctum volens intelligi, quem manifestissime dicit a se dari cum dicit: Aquam [Col. 0231C] quam ego dabo ei, fiet in eo fons aquae. Quod enim dat, ex semetipso dat: dat autem fontem aquae salientis in vitam aeternam, id est Spiritum sanctum in se credentibus copiosissime largitur. Demonstrans a se procedere, quem a se dicit credentibus donari.

Resurgens a mortuis et discipulis in conclavi residentibus, post pacis salutationem, et post mandatam pacis legationem: Insufflavit, et dicit eis: Accipite Spiritum sanctum (Joan. XX, 22), et, reliqua. Quid enim per insufflationem, nisi Spiritus sancti processionem significat? Non ut flatus ille corporeus ex aere sumptus, et pulmonum ministerio per oris organum effusus, Spiritus sancti fuerit substantia, verum tali nos modo voluit edocere, Spiritum sanctum [Col. 0231D] ex seipso procedere, et de substantia Filii Spiritus quoque sancti substantiam manare. Sicut Pater Filii nativitatem de sua substantia volens ostendere propagatam, ac per hoc Filium sibi fore consubstantialem, loquitur in Psalmo eidem Filio: Ex utero ante luciferum genui te (Psal. CIX, 3). Non quod uterum Deus Pater habuerit, de quo Filium ante saecula genuerit; sed quo testificatus fuerit, quod Filium non de nihilo, non alterius de rei subsistentia, sed propria de natura substantiaque genuerit. Sic et Filius insufflando dans Spiritum sanctum apostolis, ostendit de sua substantia procedere, quem tali insufflatione voluit donare.

De sacramento corporis et sanguinis sui loquens [Col. 0232A] discipulis ait: Verba quae locutus sum vobis, Spiritus et vita sunt (Joan. VI, 64). Unde igitur procedunt verba, nisi mentis ab intimo? Igitur verba quae loquitur Christus Spiritus et vita sunt, quia Spiritus, qui de corde Christi procedit, vita est. Non quod in Divinitate cor sit, carnis videlicet particula; sed quod tali vocabulo voluit interioris substantiae monstrare sacramentum, de quo dicit procedere Spiritum qui vita est. Ergo procedit Spiritus sanctus a Filio, et est unius ejusdemque substantiae cum Filio.



CAPUT IV. Testimonia proferuntur ex Evangelio et Epistolis Pauli.

In Evangelio Lucae sic legitur: Et egressus est Christus [Col. 0232B] in virtute Spiritus in Galilaeam (Luc. IV, 14). De Salvatore legitur, quod sit virtus Patris, et nunc Spiritus virtus appellatur. Nunquid alia virtus Christus, et alia virtus Spiritus? Non utique: Sed uterque virtus dicitur, ut una utriusque substantia monstretur. Quid est autem quod ait: In virtute Spiritus? Nunquid majorem voluit ostendere Spiritus sancti virtutem Filii virtute? Non omnino. Quid est ergo quod ait: In virtute Spiritus? Non enim externam Christo voluit ostendere virtutem, et velut aliunde concessam, sed propriam; quae cum sit Spiritus sancti, sit etiam simul et Filii tanquam in una natura non in essentia diversa et manendo simul in uno alter procedat ex altero, Spiritus videlicet sanctus ex Filio; uterque vero de Patre: sed Filius nascendo, Spiritus vero [Col. 0232C] sanctus procedendo. Non quod alternis temporibus de Patre procedat vel Filio, sed quod nullo interveniente tempore de Patre procedat simul et Filio.

Beatus Paulus apostolus scribit ad Galatas: Quoniam estis filii Dei, misit Deus Spiritum Filii sui in corda vestra clamantem, Abba, Pater (Gal. IV, 6). Non ait: Misit Deus Spiritum suum. Quod si diceret, non penitus excluderet Filium; quoniam Deus est etiam Filius, quemadmodum Pater est Deus, et uterque non duo dii, sed unus est Deus: quod enim persona separat, substantia conjungit. Volens autem omnem auferre quaestionem, personam Filii specialiter dixit, misisse Deum Spiritum Filii sui in corda nostra. Num alius est Spiritus Filii, quam Spiritus Patris? Quod si idem est Spiritus amborum, [Col. 0232D] profecto procedit ab utroque; non enim sic dicitur Spiritus Filii tanquam sit minor Filio; hoc qui sentit, vel dicit, non est catholicus. Qua de re non est quare dicatur Spiritus Filii, nisi quia procedit a Filio; sicut dicitur Spiritus Patris, quia procedit a Patre.

Ad Philippenses autem scribens, inter caetera sic ait: Scio enim quia hoc mihi proveniet in salutem per vestram orationem, et subministrationem Spiritus Jesu Christi (Philip. I, 19). Jesus Christus, Deus et homo. Nunquid de humano spiritu loquebatur Apostolus, haec quando dicebat? In cruce namque Jesus Christus humanum posuit spiritum, evangelista testante, qui de illo dicit: Et inclinato capite tradidit [Col. 0233A] Spiritum (Joan. XIX, 30). Et de quo dicit etiam ipse: Potestatem habeo ponendi animam meam, et iterum sumendi eam (Joan. X, 18). Iste vero Spiritus, de quo nunc loquitur Apostolus (I Cor. XII, etc.), per cujus subministrationem certa spe confidit, quod in nullo super Christi administratione confundetur, Deus est: qui etiam Spiritus sanctus appellatur, ad distinctionem Patris et Filii; de quo testatur Apostolus, quod divisiones gratiarum ipse distribuat, qui operatur omnia prout vult. Hic ergo Spiritus est Christi, non subjectione servili, sed processione divina, Patri, Filioque in natura, in majestate, in dignitate aequalis.

Scribit sanctus Lucas in Actibus apostolorum: Cum venissent autem in Mysiam, tentabant ire Bithyniam, [Col. 0233B] et non permisit eos Spiritus Jesu (Act. XVI, 7). De quo Spiritu dicat, superius narrat, dicens: Transeuntes autem Phrygiam et Galatiae regionem, vetiti sunt a sancto Spiritu loqui verbum in Asia (Ibid., 6). Quem dixerat superius sanctum Spiritum, ipsum postea dixit Spiritum Jesu, manifeste signans non alium esse Spiritum Jesu quam Spiritum sanctum. Cur autem dicatur Spiritus Jesu, frequenter est dictum, quoniam procedit a Jesu. Non ex ea natura qua factus est misericorditer homo, sed ex ea qua natus de Patre aequalis est Patri.

Item loquitur ad Titum: Secundum suam misericordiam salvos nos fecit per lavacrum regenerationis, et renovationis Spiritus sancti, quem effudit in nos abunde per Jesum Christum Salvatorem nostrum [Col. 0233C] (Tit. III, 5). Quemadmodum effudit per Jesum Christum Spiritum sanctum? nunquid velut minorem per majorem? Hoc Ariani voluerunt: sed Patrem dicit effudisse Spiritum sanctum per Jesum Christum, ut ostenderet effusionem Spiritus sancti factam ex Jesu Christo, non tanquam aliunde accipiendo, sed eam ex seipso mittendo: neque enim voluit dicere ut Pater Spiritum sanctum effuderit per Jesum Christum, tanquam si per fistulam effundatur aqua, ut nihil in hac effusione fuerit Filii, praeterquam ministerium vel evectionis, vel transitionis. Hoc itaque sentire impietatis est. Verum effudit Pater Spiritum sanctum in nos abunde per Jesum Christum Salvatorem nostrum, quia procedit et a Filio, sicut procedit a Patre: et dicendo effudit per Filium, monstravit [Col. 0233D] processionem ejus a Filio, nec tamen negavit eum a Patre procedere; quia cum procedit a Filio, procedit et a Patre.

De hac effusione Spiritus sancti testatur beatus Petrus in Actibus apostolorum de Domino Jesu Christo Judaeis sic loquens: Dextera igitur Dei exaltatus, et promissione Spiritus sancti accepta a Patre, effudit hunc quem vos vidistis et audistis (Act. II, 33). De quo locutus Lucas in eisdem Actibus testatur: Cum complerentur, inquit, dies Pentecostes, erant omnes pariter in eodem loco, et factus est repente de coelo sonus tanquam advenientis spiritus vehementis; et replevit totam domum ubi erant sedentes. Et apparuerunt illis dispertitae linguae tanquam ignis; seditque [Col. 0234A] supra singulos eorum: et repleti sunt omnes Spiritu sancto, et coeperunt loqui variis linguis, prout Spiritus sanctus dabat eloqui illis (Act. II, 1-4). Et in consequentibus: Et erit in novissimis diebus, dicit Dominus, effundam de Spiritu meo super omnem carnem, et prophetabunt filii vestri (Ibid., 17); et reliqua. Et paulo post: Et quidem super servos meos et super ancillas meas in diebus illis effundam de Spiritu meo, et prophetabunt (Ibid., 18). Hoc totum posuimus ut beato Petro docente nosceremus Spiritum sanctum effusum super apostolos, et reliquos credentes, qui pariter fuerant congregati die Pentecostes, ab Jesu. Unde scriptum est: Hunc Jesum resuscitavit Deus, cui omnes nos testes sumus (Ibid., 32). Deinde intulit: Dextera igitur Dei exaltatus effudit hunc, id est Spiritum [Col. 0234B] sanctum, nimirum Jesus, quem Deus resuscitavit, quem vidistis et audistis (Ibid., 33). Vidistis in igneis linguis, audistis in linguarum varietate: nam Spiritus sanctus in propria natura nec videri corporea visione, nec audiri potest auditu corporeo, sed assumpsit habitum, ignis speciem sub linguarum imagine, quo posset intueri, et discipulorum potitus est vocibus, quo posset audiri. Quod autem ait: Promissione Spiritus sancti accepta a Patre effudisse hunc Spiritum, non Divinitatis, sed humanitatis commendat gratiam. Nam secundum Divinitatem non accepit repromissionem, quoniam omnia quae habet Pater sua sunt, non temporaliter accipiendo, sed aeternaliter habendo.



CAPUT V. Quid sit effusio sancti Spiritus. Qui spirat Spiritus sanctus.
[Col. 0234C]

Et comparemus his Pauli sententiam supra jam positam, qua dixit loquens ad Titum, de Spiritu sancto, quem effudit in nos abunde per Jesum Christum Salvatorem nostrum (Tit. III, 6). Paulus testatur quod Pater effuderit Spiritum sanctum per Jesum Christum Salvatorem nostrum. Petrus vero dicit, quod Jesus effuderit hunc eumdem Spiritum sanctum resurgens a mortuis. Quibus docemur et Patrem eum effundere et Jesum Christum, ut discamus ab utroque procedere Spiritum sanctum, quem uterque effundit: neque enim cogitare debemus hanc effusionem localem exstitisse, ut de Patre manans [Col. 0234D] localiter transierit ad Christum tanquam Patrem relinquendo, vel ut posset ad Filium venire semetipsum extendendo, ut altera sui parte Filium contingeret, altera vero in Patre maneret. Similiter cum a Filio in discipulos fuerit effusus, vel Filium reliquerit et ad discipulos venerit, vel certe quadam protensione facta, proportione quadam sui, discipulorum corda irradiaverit, et quadam in Christo resederit; veluti radium solis si consideres alia sui parte sphaeram ipsius illustrantem, alia vero terra attingentem. Sed ista in corporibus sunt; at vero in Divinitate sanctae Trinitatis nil istorum deprehenditur, sed absque temporis intervallo vel loci Spiritus sanctus a Patre effunditur, similiter et a Filio. Effunditur [Col. 0235A] a Patre in Filium, quia genuit Pater Filium, effunditur et a Filio, quia omnia quae Patris sunt, habet Filius.

Testatur quoque sanctum Evangelium quod Spiritus ubi vult spirat (Joan. III, 8). Quid est spirat? nimirum quia quandocunque vult, ubicunque vult semetipsum effundit. Videamus totius Trinitatis unam operationem. Pater effundit, Filius effundit Spiritum sanctum. Spiritus sanctus, ubi vult spirans, semetipsum effundit. Quam congruenter Apostolus dicit effusionem Spiritus sancti factam per Jesum Christum, per quem Pater Deus omnia fecit, quam convenienter quoque Petrus apostolus testatur Filium effudisse Spiritum sanctum, de quo dicit Evangelium quod omnia quae facit Pater, haec eadem et Filius facit [Col. 0235B] similiter (Joan. XVI, 15). Effundit igitur Pater Spiritum sanctum, effundit et Filius, quoniam sicut datur a Patre, datur et a Filio. Non igitur arguant Graecorum imperatores Latinos, quod confiteantur Spiritum sanctum procedere a Filio, sicut procedit a Patre, sed potius discant fidei veritatem a Christo, discant et ab apostolis illius.

Item in Actibus apostolorum loquitur Petrus: Et nos sumus testes horum verborum, et Spiritus sanctus, quem dedit Deus omnibus obedientibus sibi (Act. V, 32). Quem Deum dicit dedisse Spiritum sanctum, nisi de quo superius ait: Dextera Dei igitur exaltatus, effudit hunc quem vidistis et audistis (Act. II, 33); Jesum Christum (sicut dictum est) intelligi monstrans? Sed quomodo dedit Spiritum sanctum Deus obedientibus sibi? num quasi [Col. 0235C] minorem? Nequaquam. Filius namque dicit: Spiritus ubi vult spirat. Dat itaque Deus Spiritum sanctum obedientium sibi cordibus infundendo, non ut se relinquat in quo per unitatem substantiae permanet, sed ut illos illuminet quos prius non irradiabat. Nemo quod non habet donare praevalet: sic Filius testatur habere Spiritum sanctum, quem dedit omnibus obedientibus sibi. Quemadmodum autem habet per unitatem substantiae, non per possessionis obtentum, sic et cum donat, non alieni juris quasi donum tribuit, sed sui quod est proprium muneris impertitur. Quod non alias Filius faceret, si non a se quoque Spiritus sanctus procederet. In sequentibus etiam beatus Petrus docens quemadmodum Cornelius de gentibus, et qui cum eo fuerant credentes, [Col. 0235D] baptismi gratiam perceperint, sic post caetera dicit: Si ergo eamdem gratiam dedit illis Deus, sicut et nobis qui credidimus in Dominum Jesum Christum, ego quis eram qui possem prohibere Deum (Act. XI, 17)? Quamvis hic Deus, vel Spiritus sanctus, qui corda repleverit credentium, et linguarum dederit scientiam, vel certe Pater possit intelligi; tamen si consideremus verba Petri superius loquentis de missione Spiritus sancti super credentes, quod Filius eum effuderit (sicut antea dictum est), consequenter et hic Deus Filius intelligendus, qui dederit eamdem gratiam Cornelio, sociisque ejus, Petro loquente, quam dedit prius effundens Spiritum sanctum super discipulos in linguis igneis. Et evidenter [Col. 0236A] monstratum est, effusionem Spiritus sancti, sive donationem, ad Patrem pertinere et ad Filium, quia procedit ab utroque. Et hic igitur quod dicit eamdem gratiam dedisse nuper credentibus, quam dedit prius apostolis, Spiritum sanctum manifeste significat, quem dare potuit Filius, quoniam a se procedit: quod omnino non posset, si non ab illo procederet.



CAPUT VI. Testimonia ex Scripturis.

Ad Romanos beatus Paulus scribens, fidelibus ait: Vos autem in carne non estis, sed in Spiritu; si tamen Spiritus Dei habitat in vobis. Si quis autem Spiritum [Col. 0236B] Christi non habet, hic non est ejus (Rom. VIII, 9). Videte cujus personam velitis accipere cum dicit: Si Spiritus Dei habitat in vobis. Quod si personam Patris accipitis, consequenter eumdem Spiritum, Spiritum Christi esse testatur. Quo dicto manifeste comprobat eumdem esse Spiritum Patris qui sit et Christi: et dum utriusque Spiritum esse non tacet, ab utroque procedere confitetur. Quod si utrumque velitis intelligere de persona Christi, quod ordo lectionis magis videtur admittere (nam Christus est Deus); sic quoque docemur Spiritum Christi esse Spiritum sanctum: per quod instruimur eum a Christo procedere. Nam persona Patris manifestius infra signatur, ubi loquitur: Quod si Spiritus ejus, qui suscitavit Jesum Christum a mortuis, habitat in [Col. 0236C] vobis. Quamvis et hic Filius possit intelligi, quod hominem quem susceperat, ipse quoque cum Patre suscitaverit, sicut in Evangelio dicit. Sed sive hoc, sive illud malueris, manifeste instruimur eumdem esse Spiritum Filii, qui sit et Patris. Unde quod inferius sanctus dicit Apostolus: Quicunque Spiritu Dei aguntur, hi filii sunt Dei (Rom. VIII, 14), de utroque sine cunctatione potest accipi, id est, sive de Patre, sive de Filio; utriusque namque Spiritus est, ab utroque procedens; sicut in multis jam comprobatum est. Et infra: Non enim accepistis Spiritum servitutis iterum in timore; sed accepistis Spiritum adoptionis filiorum, in quo clamamus: Abba, Pater (Ibid., 15). Ad Galatas autem scribens ait: Quoniam autem estis Filii Dei, misit Deus Spiritum [Col. 0236D] Filii sui in corda vestra clamantem: Abba, Pater (Gal. IV, 6). Videte quod eumdem dicat Spiritum adoptionis filiorum, quem confitetur Spiritum Filii, quo nos doceat Apostolus eumdem esse Spiritum Patris, quem dicit Spiritum adoptionis, et eumdem esse Spiritum Filii, quem misit Deus in corda nostra; et in eodem, qui tam Patris quam Filii monstratur Spiritus, clamamus Abba, Pater. Quod nequaquam facere possemus, si non quemadmodum procedit a Patre Spiritus sanctus, sic etiam procedat et a Filio.

Scribit Corinthiis in Epistola secunda: Epistola nostra vos estis, scripta in cordibus nostris; quae scitur et legitur ab omnibus hominibus: manifestati quoniam [Col. 0237A] epistola estis Christi, ministrata a nobis, et scripta non atramento, sed Spiritu Dei vivi (II Cor. III, 2, 3). Cum dicat quod Corinthii sint epistola Christi, quae scripta sit Spiritu Dei vivi, unam operationem demonstrat sancti Spiritus et Christi; sed quem appellat hoc in loco Deum vivum? Nimirum Christum, cujus epistolam dicit esse Corinthios, manifestans Spiritum esse Christi, qui scripserit in cordibus Corinthiorum epistolam non atramento corporis, sed illustratione sui. Per hoc ergo quod eamdem epistolam scribunt Christus et Spiritus sanctus, sicut unius operationis, sic esse monstrantur unius substantiae: quod enim scribit Christus, hoc et Spiritus sanctus, et quod Spiritus sanctus, hoc et Christus, non alternatione temporis, nec locorum permutatione, [Col. 0237B] nec operis varietate; quoniam sicut ejusdem sunt voluntatis, sic ejusdem operationis, nec dissimilis potentiae, quoniam non sunt dissimilis essentiae. Quemadmodum autem dicatur Spiritus sanctus, Spiritus Christi frequenter est dictum; quoniam non sicut vel pars illius, vel qualitas, vel aliquod subjectum, sed sicut procedens a Christo. Item ad Corinthios in eadem: Usque hodiernum diem cum legitur Moyses, velamem est positum super cor eorum; cum autem conversus fuerit ad Deum, auferetur velamen (II Cor. III, 15, 16). Quem hic dicat Deum paulo superius manifestat; dicens de eodem velamine quomodo in Christo evacuatur. Si ergo velamen veteris lectionis evacuatur in Christo, manifestum quia, cum conversus quis fuerit ad Christum, auferetur [Col. 0237C] velamen

Quod et beatus Joannes in Apocalypsi sua dicit: Et ego flebam multum, quia nemo dignus inventus est aperire librum, nec videre eum. Et unus de senioribus dixit mihi: Ne fleveris; ecce vicit leo de tribu Juda, radix David, aperire librum, et septem signacula ejus (Apoc. V, 4, 5). Apertio libri, velaminis est ablatio: quem autem dicat ista facturum, non eget expositione, cum manifestum sit leonem de tribu Juda, et radicem David, significare Christum, qui septem quoque signacula ejus perhibetur aperire. Quibus septem signaculis Spiritus sanctus insinuatur propter septemplicem ipsius donationis gratiam. Ipse est namque Spiritus sapientiae et intellectus, consilii et fortitudinis, scientiae et pietatis, ipse quoque Spiritus [Col. 0237D] timoris Domini, sicut propheta loquitur Isaias (Isa. XI, 2). Aperit autem septem signacula libri hujus radix David, id est Salvator: quoniam mysteria quae continentur in eo spiritalia, reseruntur in Christo, cum aufertur velamen quod in libro Veteris Testamenti constat signatum, et revelatur in Christo.

Subjungit vero Apostolus: Dominus autem Spiritus est, ubi autem Spiritus Domini, ibi libertas (II Cor. III, 17). Cujus Domini? Nimirum illius in quo velamen aufertur, quod in lectione Veteris Testamenti cum legitur Moyses, manet non revelatum: remotio vero velaminis, remotio servitutis est, quae continetur in littera legis, ut fiat libertas quae per Spiritum [Col. 0238A] Domini ministratur; quod fit cum de littera transitur ad spiritalem intelligentiam, et de servitute carnis in Spiritus libertatem venitur. Videmus in his Spiritum Domini Spiritum Christi dici. Hinc et in consequentibus: Nos autem omnes revelata facie gloriam Domini speculantes, in eamdem imaginem transformamur a claritate in claritatem, tanquam a Domini Spiritu (II Cor. III, 18). Ergo cum revelatio faciei per Christum fiat, et nos transformemur a claritate in claritatem a Domini Spiritu, communis operatio Jesu Christi, sanctique Spiritus ostenditur. Unde quod ait: A Domini Spiritu, Christi sine dubio personam ostendit. Qui cum sit Spiritus ipsius, pariter tamen cum Salvatore revelationem operatur veteris lectionis. Quod ergo simul operantur unius [Col. 0238B] substantiae societas ostenditur. Quod vero Domini Spiritus dicitur, quod ab ipso procedit, insinuatur: Dominum namque Salvatorem hoc in loco significari circumstantia lectionis evidenter insinuat.



CAPUT VII. Testimonia alia.

Beatus Petrus apostolus scribit credentibus in Epistola prima. De qua salute exquisierunt atque scrutati sunt prophetae, qui de futura in vobis gratia prophetaverunt, scrutantes in quod vel quale tempus significaret in eis Spiritus Christi (I Petr. I, 10, 11). Princeps apostolorum cui Salvator loquitur: Tu es Petrus, et super hanc petram aedificabo Ecclesiam meam (Matth. XVI, 18), dicere non dubitat Spiritum [Col. 0238C] sanctum, qui locutus est in prophetis, Spiritum esse Christi: et nescio qui saeculari elati dignitate praesumunt reprehendere, quod ab apostolis Ecclesiae Christi didicerunt! Ergo si Spiritus sanctus non procedit a Christo, quomodo Spiritus dicitur esse Christi? procedit igitur a Christo, quia non ex subjectione, nec ex particulari sectione dicitur ejus esse, sed quod ejus de substantia substantialiter procedat.

Cerne quoque beatum Joannem in eamdem concurrere sententiam, et Spiritum sanctum Christi Spiritum esse proclamantem; ait enim in Apocalypsi Et vidi in medio throni, et quatuor animalium, et in medio seniorum agnum stantem, tanquam occisum, habentem cornua septem, et oculos septem (Apoc. V, 6). [Col. 0238D] Et exponens quid dixerit, adjecit: Qui sunt septem spiritus Dei missi in omnem terram (Ibid.). Agnum occisum nemo, puto, negabit catholicus intelligi Christum debere: de quo Baptista Joannes: Ecce agnus Dei, ecce qui tollit peccata mundi (Joan. I, 29). Hic agnus Dei immolatus est propter peccata mundi, et resurrexit propter justificationem mundi. Hic agnus habere dicitur oculos septem, quibus septem Dei spiritus, Joanne docente, significantur: non quia septem sint personarum enumerationes, cum sit unus Spiritus sanctus in sanctae Trinitatis comprehensione: septem autem dicuntur, propter septenariam donorum distributionem; nam substantia liter unus est. Ergo manifestum, cum dicit oculos [Col. 0239A] agnum habere septem, quod Christum fateatur habere Spiritum sanctum, non quasi membrum aliquod, vel partem corporis aliquam, sed quod substantialiter in ipso sit, a quo substantialiter etiam procedit. In ipso autem dicimus esse, non velut in loco, nec velut in subjecto; non enim continetur a Christo, quasi minor sit Christo, quod solet rebus contingere quae locis continentur; majora sunt enim quae continent eis quae continentur: non enim sic dicimus esse Spiritum sanctum in Christo, quoniam aequalis est, non minor. Sed neque sic dicitur quasi in subjecto; non enim est accidens, quod sine sui subjecto non possit existere: sed est in Christo sicut consubstantialis; sicut in splendore ignis videmus inesse calorem: ignis enim et splendet [Col. 0239B] et calet, quomodo et illuminat et accendit.

Habes etiam in Zacharia propheta: Ecce enim adducam servum meum orientem: quia ecce lapis quem dedi coram Jesu; super lapidem unum septem oculi sunt (Zach. III, 8); et infra: Septem isti oculi sunt Domini, qui discurrunt in universam terram (Zach. IV, 10). Lapis iste Salvator est, de quo Psalmista loquitur: Lapidem quem reprobaverunt aedificantes, hic factus est in caput anguli (Psal. CXVII, 22). Quem etiam servum suum orientem Deus Pater appellat: servum propter hominis susceptionem; orientem, quia ipse est sol justitiae. Et super istum lapidem oculos dicit esse septem Domini discurrentes in universam terram. In oculis Spiritum sanctum intelligendum. Septem autem propter causam superius [Col. 0239C] dictam, cum unus sit Spiritus sanctus, dona vero gratiarum plura. Quid est autem super lapidem septem oculos esse? Nimirum Spiritum sanctum in Christo manere. Et sicut oculi dicuntur ejus in quo sunt substantialiter esse, sic Spiritum sanctum intelligas Christi esse. Quod et sub specie candelabri idem propheta signavit, dicens: Vidi, et ecce candelabrum aureum totum, et lampas ejus super caput ipsius, et septem lucernae ejus super illud (Zach. IV, 2). Candelabrum aureum Christi conspice incarnationem; aureum quia sine macula, sine aliqua commistione delicti, totum fulgidum, totum splendidum. Lampas autem super caput ipsius Divinitas est in homine. Caput enim Christi Deus, dicit Apostolus (I Cor. XI, 3). Septem vero lucernae super illud, id [Col. 0239D] est super candelabrum, vel super caput ejus, plenitudo est Spiritus sancti; requiescit super illum secundum Isaiae vatis oraculum: Et requiescet super eum Spiritus sapientiae et intellectus, Spiritus consilii et fortitudinis, Spiritus scientiae et pietatis, et replebit eum Spiritus timoris Domini (Isa. XI, 2). Quod si super Christum septem lucernae Spiritus sancti requiescunt, requiescit in eo Spiritus sanctus, qui demonstratur in septem lucernis; et cum in eo requiescit inhabitando substantialiter, ipsius est Spiritus, in quo substantialiter requiescit. Unde non immerito Spiritus esse Christi dicitur. Notandum autem quod de isto Spiritu per septem oculos significato, subjungitur, quod discurrant in universam terram.

[Col. 0240A] Et Apocalypsis, postquam dixit septem spiritus Dei septem esse oculos agni, subjunxit: Missi in omnem terram (Apoc. V, 6). Quod Zacharias ait, discurrentes, hoc Joannes in Apocalypsi dicit, missos; missionis vocabulo processionem insinuans Spiritus sancti, qui dum substantialiter sit in Christo, non discurrit, vel mittitur, nisi procedat a Christo, non localiter, sed substantialiter. Ut enim sit, suscipit et a Patre pariter et a Filio; sicut Filius essentialiter ut sit accepit a Patre. Sed non recurrit convertibiliter, ut quia Spiritus sanctus de Filio pariter procedit et Patre, Filius quoque nascatur pariter et de Patre et de Spiritu sancto; nativitas enim tantum ex Patre est, ab utroque vero processio, id est a Patre simul et Filio. Missos vero septem Spiritus [Col. 0240B] Dei vel Apocalypsis in omnem terram dicit, vel septem oculos Domini discurrentes in universam terram Zacharias, propter dona Spiritus sancti septiformia, per apostolos, apostolorumque successores, in omnes diffusa gentes, quibus sanctificantur fideles credentes in Christum, et suorum percipientes delictorum emundationem.

Ipsum quoque Spiritum sanctum, Spiritum esse Christi signavit Joannes, cum dixit vidisse se in medio septem candelabrorum similem Filio hominis (Apoc. I, 13). Et quibusdam interpositis ait: Et oculi ejus velut flamma ignis (Ibid., 14). Quis est iste Filius hominis? Nimirum Dominus Jesus Christus, qui se Filium hominis in Evangelio saepissime nuncupat; ut est illud: Quem dicunt homines esse [Col. 0240C] Filium hominis? (Matth. XVI, 13.) Et Ezechiel sub figura illius frequenter se audit Filium hominis nuncupari. Oculos autem hujus Filii hominis quos dicit velut flammam ignis relucere, Spiritum sanctum insinuat: nam super apostolos velut ignis de coelo missus apparuit. Dicendo vero oculos ejus Spiritum sanctum, Spiritum esse Christi significavit. Nec aliud existit cur Christi dicatur Spiritus, nisi quod procedat ab ipso, et sit substantialiter in ipso.

Item dicit Joannes cum de sanctorum gloria loqueretur futura, quod neque sol, neque ullus aestus afficeret eos, subdidit: Quoniam agnus qui in medio throni est, reget illos, et deducet eos ad vitae fontes aquarum (Apoc. VII, 16, 17). Qui sunt isti vitae fontes aquarum? fluenta Spiritus sancti, quibus fideles et [Col. 0240D] lavantur per emundationem, et vivificantur per irrigationem. De quibus fluentis Salvator in Evangelio: Qui credit, inquit, in me, flumina de ventre ejus fluent aquae vivae (Joan. VII, 38). Significans Spiritum sanctum, quem credentes fuerant accepturi. Quod in apostolis primo completum est quinquagesimo die resurrectionis. Ergo deducet eos ad vitae fontes aquarum agnus, quia Spiritus sancti fluentis eos inebriabit, ut vitae gaudia sempiterna nunquam valeant amittere. Hos autem fontes vitae aquarum extra Christum degere non arbitremur, ipse namque Philippo dixit: Ego sum vita; et: Qui videt me, videt et Patrem (Joan. XIV, 6, 9). Sic ergo et qui videt Christum, videt et Spiritum sanctum, qui est [Col. 0241A] in Christo; et deducere sibi credentes ad vitae fontes aquarum, hoc est ad se ducere, quatenus in se credentes, et illum contuentes, Spiritus sancti de illo procedentis semper fontibus satientur.

Item beatus Joannes in Apocalypsi: Et accepit angelus thuribulum, et implevit illud de igne altaris, et misit in terram, et facta sunt tonitrua et voces, et reliqua (Apoc. VIII, 5). Angelus iste Jesus Christus est, qui legitur magni consilii angelus. Thuribulum autem humanitas est ipsius; altare vero, de cujus igne thuribulum impletur, Christi divinitas est; ignis vero de altari, Spiritus sanctus est de Christi divinitate sumptus: altare namque et thuribulum, utrumque Christus. Sed altare quoniam super illud holocausta sive sacrificia sanctorum offeruntur, cujus [Col. 0241B] imaginem tenet altare terrenum; nec enim aliter sanctorum vota suscipiuntur, si non super altari Christo componantur. Thuribulum vero propterea dicitur, quoniam orationes sanctorum per ipsum suscipiuntur. Vel certe thuribulum, donum est Spiritus sancti; testatur enim Apostolus: Nescimus quid oremus, sed ipse Spiritus postulat pro nobis (Rom. VIII, 26), id est postulare nos facit, gemitibus inenarrabilibus (Luc. XII, 49). Ignis autem altaris, Spiritus sanctus est, de quo Salvator: Ignem veni mittere in terram, quem volo ut ardeat. Ergo angelus thuribulum altaris igne plenum misit in terram; quia repromissione Spiritus sancti accepta a Patre, Salvator effudit gratiam Spiritus sancti super credentes. Unde convenienter sequitur quod facta sint tonitrua, [Col. 0241C] et voces, et fulgura, et terraemotus secundum quod Salvator in Evangelio dicit: Expedit vobis ut ego vadam: si enim non abiero, Paracletus non veniet. Si autem abiero, mittam eum ad vos. Et cum venerit ille, arguet mundum de peccato, et de justitia, et de judicio (Joan. XVI, 7). Quod Apocalypsis dicit de igne altaris, quod miserit angelus eum in terram, et facta sint tonitrua; hoc est quod Salvator ait: Mittam eum ad vos; et cum venerit ille, arguet mundum. Post adventum Spiritus sancti quae tonitrua et voces praedicationum insonuerint, quanto pavore mortalium corda concusserint, quae fulgura miraculorum coruscaverint, qui terrae motus exstiterint duritiam mortalium concutientes, totus orbis agnovit; ignem autem altaris Spiritum sanctum dicit Christi, quem [Col. 0241D] ipse se missurum promittit apostolis; et Apocalypsis testatur quod miserit eum in terram, manifeste docens quod Spiritus sanctus, Spiritus sit Filii, et ab ipso sit post ascensionem ejus super apostolos missus. Quomodo namque mittitur a Filio, nisi procedendo? et procedit ab eo, cujus est Spiritus.

Item in eadem Apocalypsi Joannes: Et vidi coelum apertum, et ecce equus albus, et qui sedebat super eum vocabatur fidelis et verax, et justitia judicat et pugnat: oculi autem ejus sicut flamma ignis (Apoc. XIX, 21). Equus albus corpus est Christi sanctitatis candore perfusum, maculam nullam habens; sessor ejus, divinitas Christi, quae sic hominem quem suscepit, regit, et sedet, ut unum faciat Filium, ex divinitate, [Col. 0242A] Patris; ex humanitate, matris substantiam continentem; cujus oculi sunt velut flamma ignis, quia sancti Spiritus divinitas et splendor flammificus in eo consistit: de cujus plenitudine velut oculorum lux effulget; tali figura significans, imo clarissime docens divinitatem Spiritus a Filii divinitate procedere; et tanquam lumen oculorum ejus dicitur esse, cujus sunt oculi: ita Spiritus sanctus, Spiritus est Christi, in quo consistit, et a quo procedit.



CAPUT VIII. Testimonia ex Evangelio et conciliis.

Credimus sufficienter esse monstratum divinarum testimoniis scripturarum Spiritum sanctum a Filio procedere. Addamus adhuc ex Evangelio duo testimonia, [Col. 0242B] quibus contradicentium durities conteratur. A profluvio sanguinis muliere sanata, dicit Salvator: Quis me tetigit? Negantibus autem omnibus, dixit Petrus, et qui cum illo erant: Praeceptor, turbae te comprimunt, et affligunt, et dicis: Quis me tetigit? Et dixit Jesus: Tetigit me aliquis: nam ego novi virtutem de me exiisse (Luc. VIII, 45). Quae est haec virtus, quam dicit Salvator de se exiisse? Nimirum Spiritus sancti gratia; sic enim ait Apostolus: Alii datur gratia sanitatum in uno Spiritu, alii operatio virtutum (I Cor. XII, 9). Quid est ergo dicere Salvatorem: Ego novi virtutem de me exiisse? (Luc. VIII, 46,) nisi dicere: Ego novi Spiritum a me procedere, qui est collator sanitatum, et operator virtutum. Exiisse autem Spiritum sanctum a se dicit eo modo, quo de [Col. 0242C] se alibi dicit: Exivi a Patre (Joan. XVI, 28). Exiisse namque Filium a Patre, est natum esse de Patre. Sic exiisse Spiritum sanctum a Filio, est ab eodem processisse. Item habes in eodem Evangelio beati Lucae: Et omnis turba quaerebat eum tangere, quia virtus de illo exibat, et sanabat omnes (Luc. VI, 19). Virtus de Christo exiens sanat omnes, quia Spiritus sanctus ab eo procedens, sanitatis gratiam tribuit cunctis.

Cessent igitur reprehensores, vel malevoli, vel imperiti, Christi Ecclesiam redarguere, quod Spiritum sanctum confitetur a Patre et Filio procedere. Hoc Evangelia docent, hoc apostoli profitentur, hoc prophetae non tacent. Discant primum quod Ecclesia didicit a Christo, et discipuli Veritatis effecti confiteantur [Col. 0242D] catholicam fidem, ne praesumptionis elatione decepti, vel erroris imperitia capti, haeresim nutriant olim sopitam: labuntur enim haec in Arii vesaniam, qui dum Filio derogabat consubstantialem Patris aequalitatem, Spiritum quoque sanctum Filio docebat esse minorem, conatus astruere nec Filium de Patris substantia natum, et Spiritum sanctum creaturam.

Videritis quo tendat vestra, imperatores praeclari, professio, qui dicitis Spiritum sanctum a Patre procedere, non autem a Filio. Hoc nec in litteris divinis, nec in doctoribus ecclesiasticis aliquando legistis. Dixit quidem sancta synodus Constantinopolitana, vesaniam Arii confutans atque condemnans [Col. 0243A] (Const. I in Symbolo), Filium consubstantialem esse Patris, Spiritum quoque sanctum procedentem a Patre: nunquid negavit eum a Filio procedere? vel consequens est, ut si procedit a Patre, non procedat a Filio? Potius ergo cognoscite, si Filii vultis esse Ecclesiae, et Patrum sequi doctrinam, quod dicendo sanctum concilium Constantinopoli collectum, Spiritum sanctum procedentem a Patre, quod eum et a Filio procedere non negavit, sed tota Trinitas, cum sit consubstantialis, et Filius sit natus a Patre, Spiritus quoque sanctus sit charitas utriusque, non possit quis negare Spiritum sanctum a Filio procedere, [Col. 0244A] nisi negaverit Filium charitatem, qua diligit Patrem habere. Quod quia vesanum, tenendum omnino et fideliter profitendum quia Pater diligit Filium, et Filius diligit Patrem, et haec dilectio, qua Pater diligit Filium, a Patre procedit; et dilectio qua Filius diligit Patrem, a Filio nihilominus procedit. Est autem haec dilectio Spiritus sanctus. Procedit ergo Spiritus a Patre et a Filio. Tempus est jam sanctorum Patrum testimoniis processionem sancti Spiritus a Filio comprobare, ut diversa sentientes revereantur et reverentia salutari corrigantur, ne stulta pervicacia in perditionis foveam dilabantur.



LIBER SECUNDUS.
[Col. 0243]


CAPUT PRIMUM. Comprobatur ex Patribus Spiritum sanctum a Filio procedere.
[Col. 0243B]

Quaestionem de sancti Spiritus processione versamus, quam Graecorum imperatores a Filio negant fieri, dicentes quod a Patre tantum procedat, et idcirco nolentes Ecclesiae Romanae communicare, legatos apostolicae sedis non receperunt, in culpam devocantes, quod aliter Latina diceret Ecclesia, quam ipsi de Spiritu sancto, profitendo, credendoque Spiritum sanctum a Filio procedere, quem ipsi dicunt tantum a Patre quod procedat. Primo videmus laicos contra cunctas ecclesiasticas regulas venire, decreta fidelibus imponere; et quibus non est licitum [Col. 0243C] ullo super ecclesiastico jure praeter episcoporum consultum statuta constituere, leges ipsi fidei condere conantur, et secundum sua decreta alii in communionem recipiuntur, alii vero removentur.

Si quid namque sanciri de suae fidei tenore delegerant, episcoporum concilium evocari decuerat, Patrum statuta requiri, sanctarum oracula scripturarum, consultu episcoporum communi sententia decerni, quid sequendum, quid vero fuerat abigendum. Quod si quibusdam in Ecclesiis, vel quadam terrarum in parte teneri vel profiteri deprehenderentur, quae juste recteque permovere debuissent, vel ex fide, vel ex consuetudine, scribendum his primo fuerat, et facti causa cognoscenda. Tum si justae rationis religio postulasset, judicium proferendum. Et [Col. 0243D] hoc tamen suo sub regimine, imperiique providentia, Ecclesiis constitutis: alioquin ad suae provisionis curam populos non pertinentes, vel Ecclesias suo sub imperio non commorantes, quid juris fuerat, vel de consuetudine judicare, vel de dogmate fidei discutere: et si non per omnia ut illi vel sentiant, vel teneant, excommunicationis censura ferire? Num Graecorum imperatoribus Salvator ligandi solvendique potestatem contribuit? Num illis dixit: Vos estis lux mundi (Matth. V, 14)? Num illis mandavit docere omnes gentes, et baptizare eas in nomine Patris, [Col. 0244B] et Filii, et Spiritus sancti? (Matth. XXVIII, 19) Quod si vos dicitis tantum Spiritum sanctum a Patre procedere, nolentes confiteri quod a Filio procedat et omnis Ecclesia Latina vel certe totius orbis catholica profiteatur, quod et a Filio procedat: unde probatis vestram sententiam fore potiorem et veritatis auctoritate munitam? an forsan Evangelii veritas ad vos solos pervenit, et apud vos solos permanet?

Apostolus Paulus vocatum se dicit apostolum, separatum in Evangelium Christi (Rom. XV, 19), ab Hierusalem usque ad Illyricum totum per circuitum Evangelio Christi replevisse; Romam quoque Hispaniasque profectum, et in totum plene orbem Romanum vel praesentia corporis, vel scriptis pertransisse, Christum praedicans. Num dicit, quod solis [Col. 0244C] Graecis Christum praedicaverit, et Graecis solummodo imperatoribus Evangelii veritatem patefecerit? per totum orbem Evangelium Christi coruscat; apostolorum scripta leguntur; prophetarum oracula recitantur, quibus Ecclesiarum magistri sicut a principio per apostolos fuerant instituti, quotidie discunt quid sentire de sancta Trinitate debeant, quid profiteri; quid populos sibi commissos edocere, quibus moribus instituere, qua conversatione formare, qua religione componere. Nec paginae sanctae loquuntur, nec majorum instituta commendant, nec praecepta censent apostolorum, vel quorumcunque dicta scriptaque majorum, vel Graecos totius Ecclesiae Christi fore magistros, vel ab ipsis monstrandum, vel discendum imperatoribus eorum, quid per totum Christi [Col. 0244D] Ecclesiae orbem vel in habitu, vel in religione, vel dogmate debeat observari. Quod si nimis stultum nimiumque insolens esse cognoscitur, non debuit Ecclesia Romana tam leviter reprehendi, quod majorum servat instituta suorum, nec in omnibus sequitur instituta Graecorum; quandoquidem sive de sancta Trinitate, vel de cujuscunque observantia religionis quidquid vel tenet, vel exercet, discipulorum Christi manavit de fonte. Nec est sanctarum paginis repugnans vel disconveniens Scripturarum quod credit, docet, exsequitur. Ergo reprehendere conamini [Col. 0245A] quod dicimus Spiritum sanctum a Filio procedere, cum vos dicatis eum a Patre procedere.



CAPUT II. Conciliorum auctoritate destruuntur opposita Graecorum.

Primo postulamus a vobis auctoritatem majorum, videlicet catholicorum episcoporum, qua decretum teneatis quod tantopere defendere conamini. Nicaena synodus trecentorum decem et octo episcoporum adversus Arium sub Constantino primo imperatore collecta, postquam de consubstantialitate Filii cum Patre Symbolum dictavit, ubi ventum est ad Spiritum sanctum, sic ait: Credimus et in Spiritum sanctum: nihil vel majus, vel minus super ejus vel substantia [Col. 0245B] vel processione decernens. Ubi ergo nunc regula, qua vos muniri, vel Latinos arbitramini constringi, ut vobis liceat dicere procedentem a Patre Spiritum sanctum, Romanis non liceat dicere procedentem a Filio? Quod si sequentes auctoritatem Nicaeni concilii nihil ultra vultis addere, removete procedentem a Patre, quia non continetur in Nicaeni concilii Symbolo: et fortassis liceat removeri quod a Romanis superadditum est procedentem a Filio. Quod si respondentes dixeritis, in Constantinopolitana synodo centum quinquaginta episcopis, qui Constantinopoli congregati sunt, hoc positum esse; respondemus non licuisse quidquam Nicaeni concilii Symbolo de fide vel demere, vel addere, vel [Col. 0245C] immutare. Quod si dicatis de Filii consubstantialitate non licuisse quod determinatum est in illo conventu quidquam superaddi; de Spiritu sancto vero quia perparum hinc dictum est, licuisse propter futuras haereticorum quaestiones secundum sanctarum auctoritatem Scripturarum: respondemus hoc idem licuisse Romanis, propter futuras haereticorum quaestiones secundum divinarum auctoritatem Scripturarum. Nec enim convincere potestis majorem Constantinopolitanae civitatis auctoritatem, quam civitatis Romanae, quae caput est omnium Christi Ecclesiarum, quod majorum tam vestrorum, quam nostrorum, testimonio comprobatur. Sed neque centum quinquaginta episcoporum tanta constat auctoritas, ut universis totius orbis episcopis praescribere [Col. 0245D] possit, ut quod illis licuit, non liceat tam Romano pontifici, quam universis Christi Ecclesiis.

Addiderunt etiam illi symbolo praefato, dicentes: Spiritum sanctum cum Patre et Filio adorandum, et conglorificandum, qui locutus est per sanctos prophetas, et alia plura. Haec superadjicientes non praescripserunt Ecclesiis Christi, sed exemplum dederunt, si quid secundum Scripturas sanctas superaddere vellent de Spiritu sancto, quod haereticos expugnaret, et fidem credentium roboraret. Quod si malitis opponere, inveniri quod non possit in sanctis Evangeliis, sive caeteris divinis paginis scriptum, Spiritum sanctum procedentem a Patre, ac propterea [Col. 0246A] nolle vos recipere quod in Scripturis sanctis scriptum non reperitur; quemadmodum Ariani nolebant recipere unius ejusdemque substantiae Patrem et Filium, quoniam Scripturae sacrae non haec con tinebant: dicite ubi legeritis quod Constantinopolitanum concilium in symbolo posuit de Spiritu sancto, dicens eum cum Patre et Filio simul adorandum et conglorificandum, et qui locutus est per sanctos prophetas. Quod si dicatis in Scripturis sanctis non nudis verbis ista reperiri, sed virtutem intelligentiae in eis contineri, ut quomodo est unius cum Patre Filioque substantiae, unius potentiae, non dissimilis majestatis, et propterea cum Patre Filioque simul adorandus, et conglorificandus; eadem concedite Latinis Ecclesiis, ut licet nudis verbis Evangelia [Col. 0246B] non dicant de Filio procedere Spiritum sanctum, multis tamen modis ostendant Spiritum esse Filii, sicut est Spiritus Patris, et a Filio procedere, sicut procedit a Patre: quod sufficienter superiori libello monstratum esse credimus. Ista cum se sic habeant, et de Spiritu sancto fides catholica per Salvatorem et per apostolos fundata semper tenuit, nec praedicare omisit, quod ejusdem sit cum Patre Filioque virtutis, et ejusdem substantiae, procedatque de utroque: quid est nunc quod catholicam fidem reprehendere nitimini, et contra catholica dogmata nescio quid moliri conamini? Fortassis vel Arium, vel Macedonium resuscitare tentatis, et eorum pravi dogmatis cineres olim sopitos in Ecclesiam introducere. Nunquid majores vestri nescierunt quemadmodum [Col. 0246C] de Spiritu sancto Romana ferebat Ecclesia? nec tamen aliquando a Romanae sedis communione sese removere, scientes catholicae fidei veritatem fore quod tenet et praedicat, nec merito reprehensioni patere, quod sanctarum Scripturarum auctoritate consistit.

Usque ad Arii tempus nulla confusio vexabat credentes, de Patris Filiique consubstantialitate, nec homousion praedicabatur; virtus tamen illius verbi credentium mentibus insita consistebat, quoniam omnipotentem Filium in nullo dissimilem Patri fore credebat, bene dictum Salvatoris recolens, dicentis: Qui videt me, videt et Patrem (Joan. XIV, 9). Neque Christum aliud quam creaturam auctorem omnium, sciens ex Joanne dictum: Omnia per ipsum facta [Col. 0246D] fuisse (Joan. I, 3), nec tamen in symbolo apostolorum collatione facto continebatur aliud, quam quod novimus omnes, credere nos oportere in Deum Patrem omnipotentem, et in Jesum Christum Filium ejus unicum Dominum nostrum. Sufficiebat ista fides credentium saluti; quae multorum sanguine martyrum, et innumerabilium ore confessorum per universum orbem et approbata est, et commendata. Verum ubi Arius impugnator veritatis coepit in Christi divinitatem insanire, et blasphema non pauca jaculari, fidelium mentes ad pietatem incitantur, et veritatis arma contra impietatis errorem proferunt, confodiunt una cum auctore impium dogma, quod Filium Dei creaturam et non de Patre genitum; Spiritum [Col. 0247A] quoque sanctum minorem Filio blasphemabat.

Post quem Macedonius surrexit, de Patre Filioque cum catholicis similia sentiens, Spiritus vero sancti personam non recipiens. Adversus istum catholici decertantes episcopi, Spiritum sanctum probaverunt unum esse in sancta Trinitate, consubstantialem tam Patri quam Filio, et de Patre procedentem, coadorandum, et conglorificandum Patri Filioque. Dein Ariana repullulante vesania, volenteque confirmare non esse rectae fidei Spiritum sanctum dicere de Patre procedere, hoc quia videretur esse blasphemum, quoniam duorum profiteretur Pater esse, id est Filii, seu Spiritus sancti: hanc quoque blasphemiam propellendam decernentes Ecclesiae doctores, superaddidere symbolo Spiritum sanctum de Filio [Col. 0247B] quoque procedere. Ne si de Patre tantum procedens diceretur, putaretur Filius, nec diceretur Spiritus Filii, quod est impium et blasphemum, et adversus evangelicam apostolicamque doctrinam veniens. Nam si velitis dicere quod procedere verbum satis distinguat, ne Spiritus sanctus putetur esse Filius, scitote quod etiam de Filio praedicetur; ait enim ipse in Evangelio Joannis: Ego ex Deo processi, et veni (Joan. VIII, 42). Si ergo ex Deo Patre procedit Filius, procedit et Spiritus sanctus, quid erit quod Arianis silentium imponat, ne Spiritum sanctum Patris esse Filium blasphement?



CAPUT III. Testimonia ex Athanasio et Gregorio Nazianzeno.

[Col. 0247C] Hanc igitur intuentes causam doctores tam Latinorum, quam Graecorum, dixerunt Filium quidem ex Patre tantum genitum, Spiritum vero sanctum de Patre Filioque procedentem, quomodo divinarum edocti magisterio litterarum intellexerunt tam Patris quam Filii Spiritum esse, ac propterea de utroque procedere. Unde beatus Athanasius Alexandrinus episcopus multa propter catholicae fidei constantiam ab Arianis perpessus, frequenter etiam exsilio illorum factione pulsus, et in Nicaena synodo episcopo suo beato Alexandro diaconus assistens, adversus vesaniam Arii singulariter dimicans, in libello de fide quem edidit, et omnibus catholicis tenendum proposuit, inter caetera sic ait: »Pater a nullo est factus, nec creatus, nec genitus. Filius a Patre solo [Col. 0247D] est; non factus, non creatus, sed genitus. Spiritus sanctus a Patre et Filio, non factus, non creatus, non genitus, sed procedens.« Quam fidei veritatem Latinorum praesules doctorum comprobantes, et adversus pravi dogmatis Ariani singulare munimen considerantes, et de Scripturis sanctis propagatam intelligentes, symbolo fidei superaddidere, dicentes de Spiritu sancto: Qui ex Patre Filioque procedit. Hanc fidem ex illis temporibus, videlicet Constantini, sub quo synodus in Nicaea trecentorum decem et octo episcoporum congregata est, usque ad nostra tempora Occidentalis tenuit Ecclesia. Sed nec Graecorum abdicavit catholica, quoniam noluit doctrinae veritatis aliena fieri, sicut illorum litteris declaratur. [Col. 0248A] Et nunc vos hanc fidem accusatis nescio qua levitate permoti, quove errore decepti.

Dicite si Spiritum sanctum, Spiritum esse Christi profiteamini? Quod si negatis, apostolus Paulus contra vos clamat, qui dicit: Si quis Spiritum Christi non habet, hic non est ejus (Rom. VIII, 9). Clamat et sanctus Lucas, qui dicit: Et non permisit eos Spiritus Jesu (Act. XVI, 7). Clamat et Petrus: Dextera igitur Dei exaltatus, effudit hunc, quem vos vidistis et audistis (Act. II, 33). Clamat et ipse Salvator, qui discipulis loquitur: Si non abiero, Paracletus non veniet: si autem abiero, mittam eum ad vos (Joan. XVI, 7). Item post resurrectionem discipulis insufflavit, et ait eis: Accipite Spiritum sanctum (Joan. XX, 22). Haec omnia Spiritum sanctum, Spiritum esse Christi profitentur. [Col. 0248B] Quod negare cum non valeatis, necessitas illa vos constringit ut, velitis nolitis, eum procedere de Filio non negetis: nam ut creaturam eum esse dicatis cum Ario, vel non esse cum Macedonio, testatur professio, qua dicitis eum a Patre procedentem. Hoc cum dicitis, quemadmodum negare conamini a Filio procedere; cum sit utriusque substantiae, Patris scilicet et Filii, nec possit esse de substantia utriusque, nisi procedat ab utroque.

Audiamus quid Gregorius episcopus Nazianzenus in sermone de Spiritu sancto, quem in Ecclesia Constantinopolitana coram populo fecit die Pentecostes, dicat: »Spiritus, inquit, sanctus erat quidem semper, et est, et erit, neque initium ullum, neque finem habens, sed Patri ac Filio coaeternus: neque [Col. 0248C] enim dignum est aut Filium aliquando defuisse Patri, aut Spiritum Filio.« Dicendo namque Spiritum sanctum Patri Filioque coaeternum, Arianos expugnat, qui, creaturam eum dogmatizabant. Dicendo vero quod erat semper, et est, et erit, Macedonium confutat, qui eum esse negabat. At vero profitendo Filium aliquando non defuisse Patri, nec Spiritum Filio, vos confutat, qui negatis eum procedere a Filio. Si enim secundum vestram sententiam voluisset Spiritum sanctum de Patre tantum procedere, dicere debuerat nec Filium nec Spiritum sanctum aliquando defuisse Patri: nunc vero cum dicat nunquam Filium Patri defuisse, nec Spiritum Filio, manifeste loquitur Filium natum esse de Patre sine ullo tempore, et Spiritum de Filio processisse ante omne [Col. 0248D] tempus. Nec tamen negavit eum a Patre procedere, unde nulla quaestio fuerat, sed dixit nunquam defuisse Filio, quod in quaestionem venerat.

In consequentibus quoque de ipso Spiritu loquens: »Qui sanctificet, et non sanctificetur, deos faciat, non ipse fiat Deus; inconvertibilis, immutabilis, semper adest sibi ac Patri et Filio, invisibilis, intemporalis, propriae potentiae, omnis potentiae.« Cum dicit eum sibi semper adesse et Patri ac Filio, non obsequii servitutem assistendo demonstrat, sed inconvertibilis et immutabilis, quod sit tamen in propria natura quam in Patris Filiique substantia: in propria siquidem, quia non est apud eum ulla commutatio; Patri vero Filioque sit immutabilis, quia cujus est [Col. 0249A] naturae Pater et Filius, ejusdem est etiam et Spiritus sanctus. Patri siquidem est inconvertibilis et immutabilis, qui est fons et origo prima universorum; Filio vero, quia procedit ab illo, nec est dissimilis illi, nec alterius quam Filius substantiae; qui quoque dicitur propriae potentiae, omnis potentiae; quia et in propria persona subsistit, et quidquid voluerit, in omni creatura facit. Et infra: »Hic et vita est vivificans, lux et illuminans, bonus et bonitas, qui est Dominus omnium, mittens apostolos: inspirans ubi vult: dividens donationes prout vult: Spiritus veritatis, Spiritus sapientiae; per quem Pater cognoscitur, et Filius glorificatur.«

Multa praeterimus, ea colligentes sola quae praesentem respiciunt quaestionem. Dicitur Spiritus vita [Col. 0249B] esse; et Filius de se dicit: Ego sum vita (Joan. XIV, 6). Dicitur vivificans esse; et Filius de se ait: Sicut Pater quos vult vivificat, ita et Filius quos vult vivificat (Joan. V, 21). Ergo si vita Spiritus, vita et Filius; et vivificans Spiritus, et vivificans Filius; unius substantiae sunt, et unius operationis. Sed vita Filius ex Patre, vita vero Spiritus ex Filio; sic et vivificans Filius ex Patre, vivificans vero Spiritus ex Filio. Lux quoque Spiritus et illuminans; et Salvator de se: Ego sum lux mundi (Joan. VIII, 12). Evangelista Joannes de Filio: Qui illuminat omnem hominem venientem in hunc mundum (Ibid. I, 9). Igitur si uterque lux, et uterque illuminans, Filius videlicet et Spiritus sanctus, unius sunt substantiae, unius et operationis. Sed Spiritus sanctus ut sit lux, [Col. 0249C] accipit de luce Filio, et ut sit illuminans, accipit de Filio illuminante; quemadmodum ipse Filius testatur: De meo accipiet (Joan. XVI, 14). Accipit autem non tanquam non habendo quod accipit, sed tanquam procedens. Item bonus Spiritus; et Filius de se: Ego sum pastor bonus (Joan. X, 11). Bonitas Spiritus; Christum quoque bonitatem nemo sanus negabit. Sed bonus et bonus non duo boni, sed unus bonus; sicut bonitas et bonitas non duae bonitates, sed una bonitas; quia non duo dii, sed unus Deus; nec Deitas multiplicando se, numeri novit augmentum. Ergo bonus Spiritus ex bono Filio procedens, non nascens. Et bonitas Spiritus ex bonitate Filio, non nascendo, sed procedendo. Alioquin si de Patre tantum procedat Spiritus, et non de Filio, quomodo [Col. 0249D] quae sunt Filii, sunt etiam Spiritus? Vel quemadmodum de Filio accipit Spiritus?

Jam vero quod ait sanctus Gregorius, Spiritum sanctum Dominum esse omnium, ad omnipotentiam pertinet Spiritus, eo quod universorum quae creata sunt a Patre per Filium Dominus existat, non ex tempore suscipiendo, sed aeternaliter a Patre Filioque procedendo. Mittens autem apostolos Spiritus sanctus dicitur; et Salvator eisdem loquitur: Ecce ego mitto vos sicut oves in medio luporum (Matth. X, 16). Monstratur una utriusque operatio, dum Filius et Spiritus sanctus sibi cooperantur. Unde manifestatur nec diversae substantiae, nec diversae voluntatis, nec diversae potentiae consistere, quorum exstat [Col. 0250A] eadem in omnibus operatio: referri tamen Filium ad Patrem, de quo nascitur, et Spiritum sanctum ad Filium, a quo procedit. Subsequitur beatus Gregorius de Spiritu dicens: »Inspirans ubi vult; dividens donationes prout vult.« Et de Filio: Ascendens in altum captivam duxit captivitatem, dedit dona hominibus (Ephes. IV, 8). Quibus ostenditur sancti Spiritus majestas, quod non subjectus, non imperfectus, non minus potens, verum aequalis Patri sit Filioque in natura, in magnitudine, in omni potentia, et in omni virtute. Quod autem donationes distribuit quemadmodum Filius, non alias, sed ipsas; nec alio tempore Filius, alio Spiritus sanctus; nec aliis hominibus Filius, aliis Spiritus sanctus; evidenter ostenditur unius operationis effectus, et ejusdem [Col. 0250B] voluntatis affectus. Et cum ita sit, non posse Filium esse sine Spiritu sancto, nec Spiritum sanctum sine Filio, tanquam unius substantiae quod sit uterque, et quod de Filio procedat Spiritus. Dicit etiam Spiritum sanctum Spiritum esse veritatis; et Salvator de se: Ego sum veritas (Joan. XIV, 16). Ergo dicens Spiritum veritatis esse, docet manifeste Spiritum Christi, qui veritas est, esse.

Dicit adhuc beatus iste Spiritum sanctum esse sapientiae; Paulus apostolus testificatur Christum Dei virtutem et Dei sapientiam esse (I Cor. I, 24). Sapientiae itaque Spiritus, Christi Spiritus est, qui est Dei sapientia. Igitur evidenter ostendit Spiritum esse Christi, dicendo Spiritum veritatis, et Spiritum sapientiae. Unde ergo Christi, cum sit Spiritus Dominus [Col. 0250C] omnium (quemadmodum idem beatus testatur Gregorius)? nimirum quia procedit a Christo: quod si negaveris, fateberis eum subjectum, et per hoc vel creaturam, vel minorem Filio. Est autem utrumque hoc blasphemum, et a catholica pietate longe remotum. Dicatur ergo quod veritas habet, Spiritum esse Christi; videlicet et Spiritum veritatis, et Spiritum sapientiae, quoniam procedit de Christo, id est procedit a veritate, procedit a sapientia. Subjungit: »Per quem Pater agnoscitur, et Filius glorificatur, et a quibus solis ipse cognoscitur.« Ait autem Filius ad Patrem: Pater, manifestavi nomen tuum hominibus quos dedisti mihi (Joan. XVII, 6). Si Pater per Spiritum agnoscitur, et Filius Patris nomen hominibus manifestat, unius operationis esse [Col. 0250D] monstrantur. Dicit etiam quod Filius glorificetur a Spiritu sancto; et Filius ait: Est Pater meus qui glorificat me (Joan. VIII, 54). Et Patri loquitur: Clarifica me, Pater, apud temetipsum (Joan. XXVII, 5). Si Spiritus glorificat Filium, et Pater glorificat Filium, unum idemque Pater et Spiritus operantur; et si pariter operantur, unius voluntatis et essentiae, uniusque potestatis ostenduntur. Subjungitur: »Et a quibus solis ipse cognoscitur.« Si a solo Patre Filioque cognoscitur Spiritus sanctus, profecto procedit ab utroque, et est utriusque consubstantialis. Et vide quid dicat, quia glorificatur Filius a Spiritu; quemadmodum legitur, quia Filius glorificat Patrem. Quid est autem Patrem glorificare Filium, [Col. 0251A] nisi hominibus manifestum facere quod sit genitus a Patre? Similiter Filius glorificatur a Spiritu, ostendens quia procedit a Filio. Multis itaque modis beatus Gregorius probat Spiritum sanctum a Filio procedere, et unius ejusdemque esse cum Patre Filioque substantiae: et concludens: »Quid opus est, inquit, pluribus verbis? Omnia quae Pater est, haec est et Filius, excepto eo quod innatus est Pater. Omnia quae Filius est, haec est et Spiritus sanctus, praeter hoc quod natus est Filius.« Quid vult ista distinctio et ordinis consequentia: Filium esse quod Pater est, praeter hoc quod innatus est Pater: et Spiritum sanctum esse quod Filius est, eo excepto quod natus est Filius? Potuit namque dicere, omnia quae Pater est esse Filium et Spiritum sanctum, [Col. 0251B] praeter hoc quod non natus est Pater, nec procedit ab alio: nunc autem Filium esse loquitur omne quod Pater est, et Spiritum sanctum, non omne quod Pater est, sed omne quod Filius est, excepto nativitatis privilegio: nimirum sic loquens ostendit quod Pater non est de aliquo, Filius vero de Patre solo sit genitus, Spiritus autem de Filio procedat. Quod autem et a Patre procedat, paulo superius ait, dicens: »Et ad primam omnium originem, qui est Pater, sicut Unigeniti omnia, ita etiam sancti Spiritus omnia referuntur.« Talia dicens ostendit omnia quae sunt Filii, ad Patrem habere relationem; et omnia quae sunt sancti Spiritus, ad eumdem referri velut ad primam omnium originem: quoniam etsi Spiritus procedit a Filio, accepit hoc Filius a Patre, [Col. 0251C] ut nascendo de Patre Filius, Spiritus sanctus procederet ab illo; ut omnia quae sunt Filii, sint Patris; et omnia quae sunt Spiritus sancti, sint etiam Filii: ac per hoc Patris, a quo Filius accepit ut Spiritus sanctus ab illo procederet, non ut creatus a Patre, sed genitus; nec minoratus, sed aequalis potentiae; nec alterius, sed unius ejusdemque naturae.

Item in posterioribus: »Re enim vera dignum erat, et cum Jesus nobis corporaliter advenisset, etiam Spiritum nobis corporaliter apparere: et cum Christus ad ipsum ascendisset, ipsum descendere ad nos; qui venit quidem ut Dominus in potestate, mittitur autem tanquam qui non sit contrarius Deo.« Et hic unam operationem, et unius concordiae voluntatem, [Col. 0251D] Jesu et sancti Spiritus, iste doctor ostendit, agens dignum esse, ut quia Jesus corporaliter venerit ad nos, Spiritus sanctus etiam corporaliter appareret nobis. Ex quo unius voluntatis similitudo monstratur, volente Spiritu sancto corporaliter se monstrare mortalibus, quoniam Jesus corporaliter [Col. 0252A] voluerit suum adventum mortalibus ostendere; ut quia procedit ex ipso, unius voluntatis sit etiam cum ipso; nec a Filio sit opere diversus, a quo non sit natura separatus; et ipsi semper sit conjunctus actione, cui nunquam deest per coaeternitatem ut a quo procedit, illi jugiter cooperetur. Quod vero subjunxit: »Et cum Christus ad ipsum ascendisset, ipsum descendere ad nos,« non minorationem Filii voluit ostendere, sed humanitatis susceptionem: per hanc enim non solum ad Spiritum sanctum ascendit Jesus, verum etiam ad seipsum; quoniam qui ex humanitate factus est intra omnia, per Divinitatem erat supra omnia. Subjungit: »Qui venit quidem ut Dominus in potestate, mittitur autem tanquam qui non sit contrarius Deo.« Duo dicit, et venisse Spiritum [Col. 0252B] sanctum, et missum esse. Quod venit, proprie potestatis est, et idcirco dixit, Ut Dominus: quod mittitur, alterius ostenditur, et idcirco ait: Tanquam qui non sit contrarius illi a quo mittitur. Missio vero non subjectionem significat, sed processionem. Mittitur vero a Christo, ad quem ascendit Christus; et mittitur tanquam non contrarius Deo, id est, Christo, qui quidem est Deus, cujus voluntati semper jungitur; a quo et mittitur, quoniam procedit ab illo.

Subdidit: »Propterea autem post Christum, ut unus nobis paracletus, id est advocatus vel consolator, nunquam desit: idcirco autem alius Paracletus dicitur, ut aequalitatem naturae ac potestatis agnoscas; alius enim hoc est alius ego; quia alius ego non dicitur de eo qui alterius generis sit, sed de eo qui [Col. 0252C] ejusdem sit substantiae vel naturae.« Quod Christum dicit paracletum, et Spiritum sanctum nihilominus Paracletum, et abeunte Christo venire Spiritum, ne sint fideles sine paracleto, vel Christo videlicet vel Spiritu sancto, liquido monstrat unius esse officii, quorum constat unum esse vocabulum; et mutuo sibi succedere, dum dicuntur unius voluntatis, et [unius] operationis ostenduntur; et cum Christus ascendit, Spiritus descendit, evidenter a Christo mittitur, cujus vicissitudinem repraesentat. Et missio ista, processio est, quoniam non est minoratio, nec subjectio. Alius autem, hoc est alius ego, mitti Spiritus sanctus dicitur, per quod similitudo monstratur omnimoda: neque enim alius ego potest [Col. 0252D] dici de eo qui sit alterius generis, sed de eo qui sit ejusdem substantiae, seu naturae. Monstratur igitur ab eo procedere Spiritus, cujus est naturae, seu substantiae: neque enim potest ejusdem naturae, seu substantiae, cujus est Filius, esse Spiritus, nisi procedat ab illo.

Adjunxit etiam inferius: »Ignis ergo Deus [a 1Kb] , et [Col. 0253A] ignis Spiritus sanctus. Legitur de Deo quod sit ignis consumens, non quidem naturalis et corporeus, sed spiritalis et invisibilis. Ignis ergo Deus Pater, ignis Deus Filius, ignis Deus Spiritus sanctus: sed ignis ex nullo igne Deus Pater, quia de nullo sumens originem; ignis Deus Filius, sed de Patre igne, quia natus ex illo; et ignis Spiritus sanctus, sed de Filio igne, quia procedens ex Filio.« Ergo dicendo quod Deus sit ignis, et ignis Spiritus sanctus, unam substantiam totius Trinitatis ostendit; Patris quidem et Filii socians personam, dicendo, Ignis Deus: deinde subintulit Spiritus sancti, dicens: Et ignis Spiritus sanctus. Cur autem seorsim Patris et Filii personas posuerit sub Dei vocabulo communiter sociatas, et Spiritus sancti seorsim distinguere maluerit, [Col. 0253B] res in evidenti est. Voluit utique monstrare tali distinctione, ignem Spiritum sanctum de igne Patre Filioque procedere.

Sanctus Gregorius cum in Ecclesia Constantinopolitana de Spiritu sancto talia tractasset, et litteris mandasset, quibus probavit Spiritum sanctum consubstantialem Patris Filiique esse, et de Filio procedentem, nec tamen processionem ejus a Patre vel silens, vel derogans, sed omnipotentiam ejus, et dominationem ejus Patri Filioque per omnia coaequans, num repulsus est ab Ecclesia? Num illius sermo reprobatus? num vel a civibus, vel ab imperatore in communionem minime susceptus? Fuit certe venerabilis iste doctor Gratiani, sive Theodosii Majoris imperatorum Romanorum temporibus; ex quo [Col. 0253C] usque ad nostra tempora plusquam quingenti transierunt anni, et nunquam a Filio Spiritus sancti processio denegata est, nec ex eo inter catholicos ulla quaestio facta, praeterquam modo vestris temporibus; verum semper et Orientalis et Occidentalis Ecclesiae similis eademque de Spiritu sancto fidei mansit professio. Quae nunc res ista post tot saecula quaestionis hujus genuerit propositionem, vos videritis; nulla tamen vel probitatis, vel sapientiae ratio comprobatur, cur in hoc deveneritis, quoniam talia dicendo catholicae fidei repugnatur, et veritati resistitur, et sacris paginis obviatur.



CAPUT IV. Ex Ambrosio.

[Col. 0253D] Ambrosius Mediolanensis episcopus, vir omnium splendore virtutum decoratus, adversus Arianos certamina non pauca conficiens, nec paucis ab eis persecutionum injuriis appetitus, in libris quos de Spiritu sancto adversus Arianam pravitatem eloquentissime scripsit, et evangelica veritate roboravit, ait (lib. I de Spir. sancto, cap. 3): »Si Christum dicas, et Deum Patrem a quo unctus est Filius, et ipsum qui unctus est Filium, et Spiritum qui unxit designasti: et si Patrem dicas; Filium ejus et Spiritum oris ejus pariter indicasti; si tamen etiam id corde comprehendas. Et si Spiritum dicas; et Deum Patrem a quo procedit Spiritus, et Filium, quia Filii quoque est Spiritus.« Docet beatus Ambrosius uno [Col. 0254A] nuncupato, Patre videlicet, vel Filio, vel Spiritu sancto, totius Trinitatis fieri comprehensionem; demonstrans tantam in tribus aequalitatis similitudinem, ut uno vocabulo tres personae contineantur, etsi non vocis distinctione, unitatis tamen aequalitate. Quod autem dicit a Patre procedere Spiritum, nulla hinc quaestio; nobiscum enim id fatemini: quod autem ait Filio nuncupato, Spiritum pariter nuncupari, quia Filii sit Spiritus, hinc a nobis dividimini: qui enim profiteri diffugitis Spiritum a Filio procedere, pariter quoque diffugitis dicere quod sit Spiritus Filii: si non enim ab illo procedit, non recte dicitur Spiritus ejus: dicitur autem Spiritus Patris, quia procedit a Patre, ac per hoc, nuncupato Filio, non simul intelligitur nuncupatio Spiritus sancti; non [Col. 0254B] enim potest illius nuncupatione comprehensus ostendi, cujus non est Spiritus; non est autem ejus a quo non procedit, sanctus autem Ambrosius dicit quia Filii sit Spiritus, procedit igitur a Filio.

In consequentibus idem loquitur: »Qui Spiritum sanctum negabit, et Deum Patrem negabit et Filium: quoniam idem est Spiritus Dei, qui Christi Spiritus est: unum autem esse Spiritum nemo dubitaverit.« Quanta sit unitas, quanta consubstantialitas Spiritus cum Patre Filioque monstrat, dum dicit: quia qui negat Spiritum, negat quoque pariter Patrem et Filium; quia unus Spiritus est amborum. Unde namque Patris est? quia procedit a Patre: hinc quoque Filii pariter est, quia procedit a Filio: non enim [Col. 0254C] duo, sed unus est Spiritus: nec enim alius dicitur esse Patris, et alius Filii Spiritus, sed unus amborum; procedit igitur ab utroque. In posterioribus (cap. 10): »Non ergo quasi ex loco mittitur Spiritus, aut quasi ex loco procedit, quando procedit ex Filio, sicut ipse Filius cum dicit, de Patre processi et veni.« Manifeste Spiritum ex Filio procedere testatur. Verum ne ista processio de corporalibus spatiis metiatur, ipse Filius hanc opinionem excludens, ait de Patre, Processi et veni (Joan. VIII, 42). Procedit autem Filius de Patre, non spatio loci, sed nativitatis egressu: procedit Spiritus sanctus a Filio nec loci spatio, nec nativitatis egressu, sed existentiae processu.

Inferius loquens de processione Filii ex Patre sic [Col. 0254D] infit: »Neque cum de Patre exit, de loco recedit, et quasi corpus a corpore separantur. Neque cum est cum Patre, tanquam in corpore corpus includitur: Spiritus quoque sanctus cum procedit a Patre et a Filio, non separatur a Patre, non separatur a Filio.« Praecipuus iste doctor, et clarissimus Christi confessor, dicens procedere Spiritum sanctum a Patre, procedere et a Filio, Arianis adversus quos agebat, blasphemandi sustulit occasionem, ne qui dicebant eum fore creaturam, et minorem non solum Patre, verum etiam Filio, victoriae palmam referrent: verum audientes eum ex utroque procedentem, cognoscerent Patris Filiique consubstantialem, ac pariter cum eis coadorandum et conglorificandum. [Col. 0255A] Et inferius Filium dicentem testatur: Qui diligit me, sermonem meum servabit; et Pater meus diliget eum, et ad eum veniemus, et mansionem apud eum faciemus (Joan. XIV, 23). »Sic igitur venit Spiritus, quemadmodum venit Pater; quia ubi Pater est, ibi est et Filius; et ubi Filius, ibi est et Spiritus sanctus.« Quid est autem quod ait, quia ubi Pater est, ibi est et Filius, nisi quia Filius de Patre natus est, a quo nunquam dividitur: et quid est, ubi est Filius, ibi est Spiritus sanctus? nisi quia de Filio procedit Spiritus sanctus, a quo nunquam separatur, et ineffabilem ostendit totius Trinitatis consubstantialitatem, cum Filium testatur semper in Patre esse, et Spiritum sanctum semper esse in Filio, ut ubi Pater sit, sit et Filius; et ubi Filius, sit [Col. 0255B] quoque Spiritus sanctus, non loco, non tempore, non voluntate, non actione, non essentia divisi. Item posterius (cap. 12): »Sicut Pater tradidit Filium, et Filius ipse se tradidit, accipe quia Spiritus sanctus eum tradidit: scriptum est enim: Tunc Jesus ductus est in desertum a Spiritu, ut tentaretur a diabolo (Matth. IV). Ergo et Spiritus diligens tradidit Filium: est enim una charitas Patris et Filii.« Dum dicit charitatem unam esse Patris et Filii, testificatur unum esse Spiritum utriusque; est enim Spiritus charitas. Dicit Apostolus: Fructus enim Spiritus, charitas (Gal. V, 22). Monstratur ergo Spiritus a Patre et Filio procedere, quorum est charitas: non enim potest charitas Patris esse nisi de Patre procedat; quia non aliunde charitatem accipit: [Col. 0255C] neque Filii charitas potest esse, nisi procedat a Filio: quomodo qua diligit charitas, ex ipso procedit: et quomodo una charitas est Patris atque Filii, unus Spiritus est utriusque procedens ab utroque.

In secundo libro (cap. 12) sic dicit: »De Filio Spiritus sanctus accepit. Accepit autem per unitatem substantiae, sicut accepit a Patre Filius.« Hoc dicens, nonne clarissime docet quod accepit Spiritus sanctus a Filio? et quod accepit, procedendo accepit; quemadmodum Filius quod accepit a Patre, nascendo accepit. Num aliud potuit accipere Spiritus sanctus a Filio quod antea non habebat, cum sit unius substantiae cum Filio, unius potentiae: et quaecunque Filius habet, habeat etiam et Spiritus sanctus? [Col. 0255D] Subjungit sanctus Ambrosius testimonium ex Evangelio: Ille, inquit, me clarificabit, quia de meo accipiet, et annuntiabit vobis. Omnia quaecunque habet Pater, mea sunt; propterea dixi, de meo accipiet, et annuntiabit vobis (Joan. XVI, 14). Subsequitur: »Quid igitur hac evidentius unitate? Quae habet Pater, Filii sunt: quae habet Filius, accepit et Spiritus.« Haec sancti Ambrosii verba planissime testantur Spiritum sanctum a Filio substantialiter processisse; ait namque: Quae habet Pater Filii sunt, id est, substantialiter natus de Patre, quae sunt Patris sunt et Filii: similiter et Spiritus sanctus substantialiter procedens de Filio, accepit a Filio, ut quaecunque Filius habet, habeat et Spiritus, id [Col. 0256A] est, ut sit ejusdem substantiae cum Filio, sicut est Filius ejusdem substantiae cum Patre. Item in consequentibus: »Quod loquitur Filius, loquitur et Pater; et quod Pater loquitur, loquitur et Filius: et de Spiritu Filius Dei dixit: Non enim loquitur a se, hoc est, non sine mea et Patris communione (non enim divisus ac separatus est Spiritus), sed quae audit loquitur (Ibid., 13): audit videlicet per unitatem substantiae, et proprietatem scientiae.« Dum confitetur doctor iste catholicus Spiritum sanctum non loqui sine Patris Filiique communione; videlicet loquente Spiritu, loquitur Pater, loquitur et Filius, testatur eumdem esse Patris et Filii consubstantialem, et ejusdem operationis, nec divisum, nec separatum. Et quod addidit: Quae audit loquitur, [Col. 0256B] processionem ejus insinuat: non enim quibusdam interjectis spatiis, vel aliquibus foraminibus audit Patris Filiique locutionem Spiritus, cum sit ejusdem substantiae. Et sicut dicit Filius: Omnia quae audivi a Patre meo, nota feci vobis (Joan. XV, 15): nascendo videlicet de Patre, et in Patris substantia permanendo, non aliquibus intervallis Patris locutionem percipiendo: sic et Spiritus quae audit loquitur, procedendo scilicet de Patre Filioque, quia substantialiter manens in utroque, et procedens ab utroque, audit quae loquitur per unitatem substantiae et proprietatem scientiae.

Et infra: »Omnia Patris habet Filius, qui ait: Omnia quae Patris sunt, mea sunt (Joan. XVI, 15), et quae accepit ipse per unitatem naturae, ex ipso [Col. 0256C] per eamdem unitatem accepit Spiritus: sicut ipse Dominus Jesus declarat de Spiritu suo dicens: propterea dixi: De meo accipiet, et annuntiabit vobis (Ibid., 14).« Dicens omnia Patris quae sunt habere Filium, rursus et omnia quae accepit ipse a Patre, per unitatem naturae Spiritum accepisse ex ipso, id est ex Filio; nonne manifeste declarat Filium ex Patre natum, id est ex paterna substantia, Spiritum quoque sanctum ex Filio procedere, id est Filii substantia; et sicut Filius nascendo omnia quae Patris sunt, accepit; sic et Spiritus sanctus procedendo de Filio, quaecunque sunt Filii suscepit? Et infra: »Quod ergo loquitur Spiritus, Filii est; quod dedit Filius, Patris est.« Igitur si quod loquitur Spiritus Filii est, manifeste [Col. 0256D] doctor iste testatur quia quaecunque Spiritus habet, a Filio suscepit, quia procedit ex ipso; et si quod dedit Filius, Patris est, cui vero dedit? Nimirum Spiritui sancto qui de illo procedit: et si quod dedit Patris est, accepit de Patre nascendo Filius, ut ex ipso procedat Spiritus sanctus. Subjunxit: »Ita nihil a se aut Filius loquitur aut Spiritus, quia nihil extra se Trinitas loquitur.« Tota Trinitas in Patre, Filio, Spirituque consistit. Nihil autem loquitur Filius a se, quia non est a se, sed a Patre. Similiter nihil loquitur Spiritus a se, quia non est a se, sed a Filio: solus autem Pater ex nullo. Ergo cum loquitur Filius, tota Trinitas loquitur; et cum loquitur Spiritus, tota Trinitas loquitur; et cum loquitur Pater, tota [Col. 0257A] Trinitas loquitur; quia nihil extra se Trinitas loquitur, quia non dividitur a se, nec separatur.

Item ejusdem operis in tertio libello (Cap. 1): »Nam secundum divinitatem non supra Christum est Spiritus, sed in Christo: quia sicut Pater in Filio, et Filius in Patre; ita Dei Spiritus et Spiritus Christi in Patre est et Filio.« Beatus Ambrosius dicens secundum divinitatem Spiritum non esse super Christum, sed in Christo, discernit humanitatem ejus a divinitate. Legimus in Evangelio, quia venit Spiritus sanctus super Salvatorem, et mansit super eum: et Pater loquitur Joanni: Super quem videris Spiritum descendentem et manentem super eum (Joan. I, 33). Itaque secundum humanitatem venit Spiritus super Christum, et mansit super ipsum; at vero secundum [Col. 0257B] divinitatem manet in Christo, quoniam aequalis est ipsi, utriusque substantiae cum ipso; sicut et de Patre scribitur, quod maneat in Filio, et Filius in Patre. Quod subjunxit, Spiritum Dei, et Spiritum Christi in Patre manere, seu Filio, testatur unum utriusque Spiritum, eo quod ab utroque procedat, et maneat per consubstantialitatem in ambobus. Subjunxit: »Manet enim in Deo, quia ex Deo est, sicut scriptum est;« Nos autem non Spiritum hujus mundi accepimus, sed Spiritum qui ex Deo est (I Cor. II, 12); et manet in Christo quia a Christo accepit, et in Christo est. Quia iterum scriptum est: Ille de meo accipiet (Joan. XVI, 14). Unde est ergo ex Deo Spiritus? nempe quia procedit ex Deo. Et unde accepit a Christo? Certe quia procedit a Christo. [Col. 0257C] Et unde manet tam in Deo quam in Christo? Prorsus quia consubstantialis est utriusque. Dicit in sequentibus (capp. 7, 8) loquens de Antichristo: »Quem Dominus Jesus interficiet Spiritu oris sui (II Thes. II, 8). Hic non acquisita gratia est, sed individua manet unitas; quia neque Christus sine Spiritu, neque Spiritus potest esse sine Christo: non enim potest divinae naturae unitas separari.« Hic quoque sanctus Ambrosius humanitatis ac divinitatis Christi separationem ostendit, non quod alius sit homo, et alius Deus Christus, sed quod perfectus Deus, et perfectus homo, sit unus Christus; homo tamen gratia factus est Deus: Deus vero natura existit Deus. Itaque cum diceret: Quem Dominus Jesus interficiet Spiritu oris sui, et subjunxerit, non hic acquisitam [Col. 0257D] gratiam esse, humanitatem removit, ut Spiritus oris, quo sit Antichristus interficiendus, divinitatis intelligatur Spiritus, videlicet Spiritus sanctus, qui est in sancta Trinitate una persona; ut quod ait, Quem Dominus Jesus interficiet Spiritu oris sui, Spiritum sanctum intelligas, qui sit Spiritus Domini Jesu. Simul videndum, quia cum de eodem Spiritu dicatur quod sit Spiritus oris Domini, et nunc dicitur quod sit Spiritus oris Domini Jesu, clarissime monstratur Spiritus sanctus procedere ex ore Domini Jesu, non quod secundum divinitatem os habeat, sed quod de substantia illius procedat; quemadmodum dicitur Spiritus oris Domini, quoniam procedit de Patris substantia. Igitur evidentissima monstratur assertione [Col. 0258A] procedere Spiritum tam de Patre quam de Filio, dum legitur quod sit Spiritus oris et Patris et Filii.

Persequitur beatus Ambrosius (cap. 8) individuam manere unitatem tam Christi quam Spiritus; quia »neque Christus sine Spiritu, neque Spiritus possit esse sine Christo.« Non potest esse Christus sine Spiritu, tanquam sibi consubstantiali, et qui ex se procedat; neque rursus Spiritus potest esse sine Christo, tanquam cui consubstantialis est, et a quo accepit quaecunque Christus habet. Connectitur causa cur ita sit, videlicet »quoniam non potest divinae naturae unitas separari.« Hoc dicens fatetur naturam Christi, naturam esse Spiritus, et naturam Spiritus naturam esse Christi, nec unitatis compagem [Col. 0258B] aliquo modo posse separari, praeter quam Filius natus, Spiritus vero procedens; sed haec non substantiam faciunt, sed relationem ostendunt. Inferius loquitur: »Lectum est, quia Verbi gladius Spiritus sit: similiter lectum est, quia Spiritus sancti gladius Verbum Dei sit (Ephes. VI, 17).« Et nonnullis per assumptionem interpositis colligendo conclusit, ita: »Cum igitur Verbi gladius Spiritus sanctus sit, et Spiritus sancti gladius Verbum sit, utique unitas est potentiae.« Sed gladius Verbi, quid est nisi ipsum Verbum? Et gladius Spiritus quid est, nisi ipse Spiritus? Ex quo colligitur quia Spiritus sanctus Verbi est Spiritus, cujus est gladius, et Verbum Spiritus sancti est, cujus est gladius; quoniam nec Verbum sine Spiritu sancto, nec Spiritus sanctus sine Verbo, [Col. 0258C] quoniam unius sunt operationis, ejusdemque potentiae. Cum ita sit, non possunt substantia separari, neque voluntate dividi: igitur unius substantiae uniusque voluntatis Filius et Spiritus sanctus existentes, procedit alter ab altero, id est Spiritus ex Filio, quoniam Filius natus de Patre, omnia quae nascendo accepit a Patre, dedit Spiritui, non quasi minori, nec tanquam extraneo, sed tanquam a se procedenti.

Videndum autem quia cum dicitur Spiritus sancti gladius Verbum, et Verbi gladius Spiritus sanctus, non personarum fit conjunctio, sed substantiae monstratur copulatio, ut unius sint substantiae, cum non sint unius personae. Est autem alter ex altero, Spiritus videlicet ex Filio, non vero Filius de Spiritu, [Col. 0258D] sed de Patre. Hoc modo sanctus Ambrosius de Spiritu sancto sentiens atque disputans, non imperatoribus Graecorum, Gratiano videlicet et Theodosio Majori, quorum temporibus enituit, vel ingratus vel haereticus visus est, qui toto sanctum virum amore coluerunt, et praecipua veneratione semper habuere. Cujus disputatio, et pro Catholica fide labor indefessus, Arianos Ecclesiam impugnantes expugnavit, vicit, oppressit. Videte nunc vos imperatores quorum studeatis, vel fidem defendere, vel religionem imitari: ecce negando Spiritum sanctum a Filio procedere, catholicis obvias fecistis manus episcopis, qui Arianos prave de Spiritu sancto sentientes protrivere, et vestrorum majorum, [Col. 0259A] Romanorum videlicet imperatorum, pietatem evertitis, qui hanc fidem semper coluere, et pro ea decertantes multa veneratione dilexere.



CAPUT V. Ex Didymo.

[a 1Kb] Didymus Alexandrinus, corporalibus quidem a puero captus oculis, verum spiritali visione satis illustris, in libro quem de Spiritu sancto scripsit, sic loquitur: »Igitur quicunque communicat Spiritui sancto, statim communicat et Patri et Filio. Et qui charitatem habet Patris, habet eam a Filio contributam per Spiritum sanctum; et qui particeps est gratiae Jesu Christi, eamdem gratiam habet datam a Patre per Spiritum sanctum.« Ex quibus omnibus approbatur eamdem operationem esse Patris et Filii [Col. 0259B] et Spiritus sancti. Diligenter [quae] dicit, retractemus. Ait ergo: »Quicunque communicat Spiritui sancto,« is autem communicat Spiritui, qui particeps efficitur ipsius, »iste statim communicat et Patri et Filio:« particeps enim est factus tam Patris quam Filii per Spiritus communicationem. Monstratur ex hoc Spiritus consubstantialis esse Patris Filiique, et adeo consors, ut non possit haberi Spiritus, nisi pariter habeatur Pater et Filius. Subjungit: »Et qui charitatem habet Patris, habet eam a Filio contributam per Spiritum sanctum.« Superius consubstantialitatem tantummodo Patris et Filii monstravit, jam vero docere incipit processionem Spiritus. Charitatem autem Patris appellat [Col. 0259C] Spiritum sanctum, sicut ex posterioribus approbatur, dicens eam contributam per Spiritum sanctum. Non enim tribuit Spiritus sanctus nisi proprium munus cum tribuit charitatem. Et de charitate scribitur quod sit Deus; ergo tribuens charitatem Spiritus, semetipsum tribuit, quoniam ipse charitas est: sed haec charitas Patris esse dicitur, quoniam Spiritus, Patris est Spiritus: et unde illius Spiritus? quia procedit ex ipso, non enim creaturarum unus est Spiritus, ut sit alterius quam Patris substantiae. Quapropter non tanquam ab eo creatus ejus esse dicitur, sed tanquam consubstantialis, et ex illo procedens. Dicit autem habenti charitatem Patris, contributam a Filio per Spiritum sanctum: quemadmodum igitur contribuit Filius munus Spiritus [Col. 0259D] sancti? Videlicet velut cooperator Patri Spirituique. Sed quemadmodum potest tribuere sibi coaequalem: vel alterius, id est Spiritus sancti donum? Certe quia charitas, quae est Patris, et quae a Filio contribuitur per Spiritum sanctum, est etiam Filii; quia quaecunque sunt Patris, sunt et Filii. Sed nunquid charitas quae est Spiritus sanctus, sic est Filii, ut sit creatura? nequaquam prorsus; sed tribuitur a Filio, quia procedit ex illo; et est Filii, quoniam consubstantialis est illi

Subjungitur: »Et qui particeps est gratiae Jesu [Col. 0260A] Christi.« Gratiam hoc in loco Jesu, Christi dicit, quam superius charitatem Patris appellavit. Quid est autem quod gratiam Jesu Christi nunc dicat, quam constat esse munus Spiritus sancti? Procul dubio monstrat a Jesu Christo contribui, cujus existit gratia; ut sicut dicitur charitas Patris, quia procedit a Patre, sic eadem charitas, quam appellat gratiam Jesu Christi, procedere cognoscatur a Jesu Christo. Eamdem autem gratiam quisquis habet Christi, dicit ei datam per Spiritum sanctum; ut quidem videamus cooperantem sibi totam Trinitatem, et teneamus Spiritum sanctum, qui est charitas Patris et Filii, procedere tam a Patre quam a Filio. Subsequitur: »Ex quibus omnibus approbatur eamdem operationem esse Patris et Filii et [Col. 0260B] Spiritus sancti.« Quorum autem est eadem operatio, una est quoque voluntas: et quorum una voluntas, una est substantia. Hinc est quod subjungit: »Quorum autem est una operatio, una est et substantia, quia quae ejusdem substantiae sunt, easdem habent operationes: et quae alterius substantiae sunt, dissonas atque diversas.« Approbat Spiritum sanctum unius cum Patre Filioque substantiae, quoniam eamdem cum eis habet operationem. Sed ostensum est superius Patris et Filii Spiritum esse, quoniam procedat tam a Patre quam a Filio. In posterioribus ait: »Cum enim dixerit in tempore respondendi, nimirum Filius, doceri discipulos a Spiritu, quid debeant respondere, in sequentibus ait: Ego enim dabo vobis sapientiam cui non poterunt resistere et [Col. 0260C] contradicere (Luc. XXI, 15). Ex quibus ostenditur sapientiam, quae discipulis datur a Filio, Spiritus sancti esse sapientiam; et doctrinam Spiritus sancti, Domini esse doctrinam.« Quemadmodum autem sit sapientia, quae datur a Filio, Spiritus sancti? Non alias, nisi quia procedit Spiritus sanctus a Filio, cujus sapientia, sapientia est quoque Spiritus sancti. Et quomodo doctrinam Spiritus sancti, doctrinam dicit esse Domini? Videlicet eo quod omnia quae sunt Spiritus sancti, sint etiam Domini Jesu Christi; quoniam procedit ex ipso. Unde subjungit: »Unumque et naturae et voluntatis consortium Spiritus esse cum Filio.« Testantur haec Spiritum sanctum procedentem a Filio, dum unius et naturae et voluntatis sit Spiritus cum Filio: alioquin si non procedat [Col. 0260D] ab ipso Spiritus, non est ejusdem voluntatis, cujus est Filius: nam quae separantur consortio, separantur etiam voluntate. Dicit etiam: »Et quia superius demonstratum est socium esse per naturam Spiritum Unigenito Deo, et Deo Patri: Filius vero et Pater unum sunt, juxta illud: Ego et Pater unum sumus; indivisa et inseparabilis secundum naturam ostensa est Trinitas.« Si per naturam sociatur Spiritus Unigenito Deo, et Deo Patri, procedit ab Unigenito Deo. Quod si tantum procedit a Deo Patre, et non procedit ab Unigenito Deo; Patri quidem [Col. 0261A] sociatur per naturam, unigenito vero Deo non conjungitur: non enim jungi potest ei per naturam, a quo non procedit. Sed auctor testatur esse socium iste per naturam Spiritum unigenito Deo: fatetur ergo procedere Spiritum ab unigenito Deo. Et quoniam indivisam et inseparabilem secundum naturam dicit esse Trinitatem, fatetur Filium de Patre genitum, Spiritum vero de Patre Filioque procedentem. Quod si de Patre doceas tantum procedere Spiritum, jam non est indivisa et inseparabilis Trinitas; quoniam Spiritus dividitur a Filio, a quo non procedit: separatur ab unigenito, cujus non est Spiritus. Procul haec sit a catholicis membris impietatis opinio: est enim indivisa et inseparabilis secundum naturam sancta Trinitas; quoniam Pater de nullo, Filius vero [Col. 0261B] de Patre genitus, Spiritus autem sanctus de Patre Filioque procedens.

Item dicit: »In alio quoque Evangelio legitur: Non enim vos estis qui loquimini, sed Spiritus Patris vestri qui loquitur in vobis (Matth. X, 20). Si ergo Spiritus Patris in apostolis loquitur, docens eos quae debeant respondere, et quae docentur a Spiritu, sapientia est, quam non possumus alium praeter Filium intelligere; liquido apparet ejusdem naturae Spiritum esse cum Filio, et cum Patre cujus est Spiritus. Porro Pater et Filius unum sunt.« Dicit auctor iste sapientiam, quam docet Spiritus Patris apostolos, Filium esse. Si sapientia Filius est, et Spiritus sanctus sapientiam, quae Filius est, loquitur in apostolis, accipit a Filio. Quemadmodum autem accipit? procedendo [Col. 0261C] certe, non participando quod ante non habuerit: non enim fuit aliquando Spiritus sine sapientia, sed accepit a Filio ut semper esset sapiens, ab ipso procedens; quia unius est naturae cum Filio et cum Patre, cujus est Spiritus: quod sic non dixit, ut non etiam Spiritum Filii significaret; cujus sapientiam dixit loqui Spiritum, sed quia superius dixerat: Non enim vos estis qui loquimini, sed Spiritus Patris vestri. Nam dicit in posterioribus: Porro Pater et Filius unum sunt. Si Pater et Filius unum sunt, Spiritus, qui Patris est, est etiam et Filii; ac per hoc ex utroque procedens. In posterioribus (Ibid., lib. II) cum non pauca de Patris et Filii et sancti Spiritus consubstantialitate tractasset, conclusit: »Ex his colligitur, quanquam indivisa sit [Col. 0261D] substantia Trinitatis, et Patrem tamen vere Filii esse Patrem, et Filium vere Patris Filium, et Spiritum sanctum vere Patris et Dei esse Spiritum; et insuper sapientiae et veritatis, id est Filii Dei.« Si ergo Pater Filii Pater est, quia genuit illum; et Filius Patris Filius, quia genitus est ab illo, et Spiritus sanctus vere Patris Spiritus, quia procedit ab illo, consequenter et sapientiae et veritatis, id est Filii Dei Spiritus est, quoniam procedit a Filio, id est procedit a veritate, procedit a sapientia, procedit a Deo, id est Filio: ideo namque cum dixisset Spiritum sanctum [Col. 0262A] Spiritum esse veritatis, intulit, »Et Dei esse Spiritum,« personam Filii volens intelligi. Sed ne titubatio lectorem confunderet, ait in consequentibus, »Spiritum sapientiae et veritatis, id est Filii Dei.«

In posterioribus inquit. »Porro jam frequenter ostendimus ejusdem esse operationis Spiritum, cujus est Pater et Filius, et in eadem operatione unam esse substantiam, et reciproce eorum quae sunt, operationem quoque non esse diversam.« Operatio Spiritus eadem est quae et Patris et Filii operatio; quoniam consubstantialis est utriusque tanquam procedens ab utroque: non enim potest eis eadem operatione conjungi, si non ab utroque procedit: dividitur namque substantia quibus processione non cohaeret, nec aliter potest vel Patri vel [Col. 0262B] Filio substantialiter copulari, quoniam ut sit substantia, Spiritus accepit tam a Patre quam a Filio procedendo. Item infra: »In consequentibus de Spiritu veritatis, qui a Patre mittitur, et si paracletus, Salvator ait: Non enim loquitur a semetipso (Joan. XVI, 13); hoc est sine me, et sine meo et Patris arbitrio; quia inseparabilis a mea et Patris est voluntate: hoc enim ipsum quod subsistit et loquitur, a Patre et me illi est. Ego veritatem loquor, id est inspiro quae loquitur [a 1Kb] , siquidem Spiritus veritatis est.« Manifeste doctor iste nos instruit Spiritum sanctum esse a Filio; nam cum dicit: Non enim loquitur a semetipso, ostendit eum a semetipso non esse; propter quod explanans quod dixit: »Hoc est sine me, et sine meo et Patris arbitrio;« ostendit a [Col. 0262C] quo sit, qui non loquitur a semetipso, a Patre scilicet est et a Filio, sine quibus, et sine quorum non loquitur arbitrio. Et dicens: »Hoc enim ipsum quod subsistit et loquitur, ego veritas loquor,« ostendit subsistentiam Spiritus esse a Filio. Et si cum loquitur Spiritus, loquitur veritas, hoc est Filius, ostendit quia quod loquitur, et quod subsistit Spiritus, accepit a Filio. Et inculcans idipsum velut apertius quod dixerat, faciens; »id est inspiro quae loquitur.« Quomodo inspirat? nimirum cum ab illo procedit et connectit. »Siquidem Spiritus veritatis est:« quod est dicere, Spiritus Filii est. Quibus omnibus demonstratur quod sit Spiritus Filii, et quod inspiretur a Filio, id est procedat ab illo. Et quia quod loquitur Spiritus, et subsistit Spiritus; [Col. 0262D] accipit a Filio, non tanquam minor, sed tanquam consubstantialis, et ex illo procedens.

Item infra: »Loqui ergo Patrem, et audire Filium; vel e contrario, Filio loquente audire Patrem, ejusdem naturae in Patre et Filio, consensusque significatio est. Spiritus quoque sanctus, qui est Spiritus veritatis, Spiritusque sapientiae, non potest Filio loquente audire quae nescit; cum hoc ipsum sit quod profertur a Filio.« Dicens loquentem Patrem audire Filium, demonstrat Filii nativitatem ex Patre: similiter Filium loquentem audire Patrem, [Col. 0263A] Patrem intimat genuisse Filium; et quia sunt unius naturae Pater et Filius, sunt etiam ejusdem consensus; ut hoc sit loqui Patrem ad Filium vel Filium ad Patrem, in unius consensum voluntatis venire: neque diversum aliquid sentire. Spiritum quoque sanctum veritatis Spiritum [et] sapientiae confitens, Spiritum Filii declarat, de quo dicit, quia non potest Filio loquente audire quae nesciat; quoniam cum sit ejusdem cum Filio substantiae, procedatque de Filio, quae loquitur Filius, loquitur et Spiritus sanctus; quoniam hoc ipsum quod est Spiritus, locutio Filii est ad Spiritum, praesenti doctore dicente. Qui cum dixisset non posse Spiritum sanctum Filio loquente audire quae nesciat, mox subdidit: »Cum hoc ipsum sit quod profertur a Filio;« hoc est prolatio Filii [Col. 0263B] substantia est Spiritus: nam dicens; cum hoc ipsum sit, subauditur Spiritus: quod profertur a Filio, hoc est quod loquitur Filius. Si quod loquitur Filius, Spiritus sanctus est, quemadmodum doctor iste testatur, non potest negari quod a Filio procedat Spiritus: siquidem locutio Filii de Filio procedit: qua de re cum hoc idem sit Spiritus quod profertur a Filio, procedit omnino Spiritus a Filio

Subjungit: »Denique ne quis illum a Patris et Filii voluntate et societate discerneret, scriptum est: Non enim a semetipso loquetur, sed sicut audiet loquetur (Joan. XVI, 13). Cui simile etiam de semetipso Salvator ait: sicut audio, judico (Joan. V, 30).« Voluntas Patris voluntas est Filii, et societas utriusque Spiritus amborum: quoniam charitas, [Col. 0263C] quae est Spiritus, sociat voluntatem Patris et Filii: neque potest voluntas Spiritus a voluntate Patris et Filii sejungi; sed sicut societas est utriusque, sic ejusdem voluntatis amborum. Et sicut voluntas Filii nascitur de Patre, sic voluntas Spiritus procedit a Filio. Hinc est quod ait de Spiritu: Non enim a semetipso loquetur, sed sicut audiet loquetur. A quo audiet? Videlicet a Filio, de quo procedit. Et audire Spiritum, procedere est a Filio: sicut et audire Filium, nasci est de Patre: nam non aliud est audire Filium, et aliud nasci, sed idem utrumque: sic enim aliud minime est audire Spiritum, et aliud procedere, sed unum est utrumque. Et infra: »Scriptum est enim: Quaecunque ille facit (haud dubium quin Pater) haec eadem Filius facit similiter. Quod si operante [Col. 0263D] Patre et Filio, non juxta ordinem primi et secundi, sed juxta idem tempus operandi eadem et similia, subsistunt universa quae fiunt: et Filius non potest a semetipso quid facere, quia a Patre non potest separari: sic et Spiritus sanctus nequaquam separatus a Filio, propter voluntatis naturaeque consortium, non a semetipso creditur loqui; sed juxta verbum, et veritatem Dei, loquitur universa.« Pater et Filius eadem operantur, non alio tempore Pater, et alio Filius, sed eodem simul et eodem tempore: nec potest Filius separatus operari, quoniam non dividitur a Patre, cum sit natus ex Patre, et ejusdem substantiae cum Patre: sic et Spiritus sanctus non loquitur a semetipso separatus a Filio; quoniam [Col. 0264A] procedens a Filio consors est naturae Filii: voluntatis et ejusdem, cujus et Filius: non enim voluntas discernit quos natura conjungit, sed juxta verbum et veritatem Dei loquitur universa; quoniam a verbo et veritate procedens percipit quid loquatur: non enim aliud est quod procedit, et aliud loquendi perceptio, sed perceptio locutionis processionis est existentia, quemadmodum existentiae processio, locutionis acceptio.

Et infra: »Quomodo igitur supra de naturis incorporalibus disputantes intelleximus, sic et nunc Spiritum sanctum a Filio accipere, id quod suae naturae fuerat, cognoscendum est, et non dantem et accipientem, sed unam significare substantiam. Siquidem et Filius eadem a Patre accipere dicitur, [Col. 0264B] quae est ipse subsistens: neque enim quid aliud est Filius, exceptis iis quae ei dantur a Patre neque alia substantia est Spiritus sancti, praeter id quod ei datur a Filio.« Confirmat processionem Spiritus a Filio factam, et dicit Spiritum sanctum a Filio accipere id quod suae naturae fuerat, quod est, naturam Spiritus ex Filio esse, et non sit aliud accipere Spiritum a Filio, quam procedere de Filio; neque dantem et accipientem intelligendum tanquam alterius et alterius substantiae, sed personam Filii dantem, ut existat Spiritus, et personam Spiritus accipientem, ut procedat a Filio. Et confirmat opinionem suam ex eo quod Filius accipere dicitur a Patre: non enim aliud est Filius, et aliud est quod percipit a Patre; sed a Patre perceptio Filii est subsistentia: quod clarius [Col. 0264C] affirmat prosequendo: »Neque enim quid aliud est Filius, exceptis his quae ei dantur a Patre.« Quod est, non licet excipere quae donantur a Patre Filio a substantia Filii, sed data Patris substantia est Filii, quoniam nascendo percepit omnia quae sunt Patris; sic et de Spiritu sancto fatetur, quod non sit alia substantia Spiritus sancti praeter id quod ei datur a Filio: hoc est, non est aliud Spiritus sanctus, et aliud quod Spiritui sancto datur a Filio, sed donum Filii substantia est Spiritus sancti. Quo manifeste commendat Spiritum sanctum esse de Filio, non tanquam partem, sed tanquam totum, quod est Filius; quia quaecunque sunt Filii, sunt et Spiritus sancti: et accipit Spiritus sanctus a Filio, procedens [Col. 0264D] ab illo sicut consubstantialis, et habens omnia quae sunt Filii. Inferius: »Denique interpretationem inferens quomodo dixisset, de meo accipiet, protinus adjecit omnia quae habet Pater, mea sunt: propterea dixi, de meo accipiet, et annuntiabit vobis (Joan. XVI, 13, 14); quodammodo loquens, licet a Patre procedat Spiritus veritatis, et det Deus Spiritum sanctum petentibus se; tamen quia omnia quae habet Pater, mea sunt, et iste ipse Spiritus Patris meus est, et de meo accipiet.« Hoc dicens docet Spiritum a Filio procedere, sicut procedit a Patre: est enim Spiritus veritatis, videlicet Christi, qui veritatis est: et quia Filius habet omnia quae Patris sunt, iste ipse Spiritus Patris testatur quod sit Filii, et accipit [Col. 0265A] de Filio. Quid accipit? omnino subsistentiam de illo procedendo.

In consequentibus: »Idem autem Spiritus Dei, et Spiritus Christi est, adducens et copulans eum, qui se habuerit, Domino Jesu Christo. Unde in sequentibus dicitur: Si quis autem Spiritum Christi non habet, hic non est ejus (Rom. VIII, 9).« Si qui est Spiritus Dei, est et Spiritus Christi, quemadmodum auctor iste fatetur; haud dubium non sunt duo Spiritus, alius Patris, alius Filii, sed unus et idem utriusque. Et si Christi Spiritus est is qui Spiritus Dei Patris est; sicut procedit a Patre, sic procedit a Filio: non enim alias Dei Patris dicitur Spiritus, nisi quod a Deo Patre procedit; sic non aliter dicitur Spiritus Christi, nisi quia procedit a Christo: non [Col. 0265B] enim est creatura, quo tanquam inferior possideatur, sed consubstantialis. Sic quoque quod addit, Spiritum Christi non habentem Christi non esse, de Christo fatetur prodeuntem, quem dicit esse Christi; nec esse posse Christi, qui non habeat Spiritum ejus; quoniam in quo non est Spiritus Christi, non est Christus: non enim habitatione separantur, qui substantia copulantur. Unde discimus societatem quam habet Spiritus ad Christum, quod habeat et ad Deum Patrem: non enim potest eorum societatem non habere, quibus est consubstantialis, et a quibus existit. Inferius quoque: »Sed et in Epistola Petri Spiritus sanctus esse Christi Spiritus comprobatur: scrutantes, inquit, et exquirentes (id est prophetae de quibus ei fuerat sermo superior) in quod aut quale [Col. 0265C] tempus significabat his, qui in eis erat Spiritus Christi, testificans in Christo passiones, et ea quae post erant secutura decreta.« Et paulo post: »Iste autem Spiritus sanctus dictus est et Spiritus Dei, ut ibi: Ea quae Dei sunt nemo novit nisi Spiritus Dei (I Cor. II, 11).« Eumdem ergo fatetur Spiritum Christi, qui sit Spiritus Dei, ac per hoc de utroque prodeuntem; quoniam non sit aliud cur utriusque dicatur Spiritus: aequalis est enim et consubstantialis. Item infra loquitur: »Per hoc quod ait: Si quis autem Spiritum Christi non habet, iste non est ejus (Rom. VIII, 9). Et infertur: Si autem Christus in vobis est (Ibid., 10), manifestissime demonstravit inseparabilem esse Spiritum sanctum a Christo; quia ubicunque Spiritus fuerit, ibi et Christus [Col. 0265D] est: et undecunque Christi Spiritus discesserit, inde pariter recedit et Christus.« Ista societas Spiritus et Christi, quam docet, non tantum voluntatis est, verum etiam substantialitatis, et non substantialitatis solum, verum etiam processionis: possunt enim voluntate conjungi quae substantia separantur; ut illud quod Christus loquitur discipulis: Ecce ego vobiscum sum omnibus diebus (Matth. XXVIII, 20); vel quod in praesenti loco dixit, in quo est Spiritus Christi sit quoque Christus. In quibus namque Spiritus Christi est, et Christus quoque pariter est: simul quidem sunt, sed voluntate, non substantia. Deus etenim et homo non unius, sed diversae sunt substantiae. Item possunt substantia copulari, simulque [Col. 0266A] nativitate conjungi, ut Pater et Filius. Item copulantur substantia, non autem nativitate, sed processione, Filius et Spiritus. Ergo dum dicit, ubicunque Spiritus fuerit, ibi et Christus est; et undecunque Christi Spiritus discesserit, inde pariter recedit et Christus, monstrat societatem istam, non voluntate solum, substantiaque, verum etiam processione, constare; quod Spiritus non solum consubstantialis exstat Christi, verum etiam existat ab ipso.

Item posterius Apostoli testimonium assumens, ait: »Non accepistis Spiritum servitutis in timore (Rom. VIII, 15); id est non in similitudinem servorum, metu et terrore poenarum vos abstinetis a vitiis, quia habetis vobis datum Spiritum adoptionis, id est [Col. 0266B] Spiritum sanctum; qui etiam Spiritus Filii et Christi: et veritatis dicitur atque sapientiae.« Quid per haec insinuat? nam veritas et sapientia Christus est (ut Scriptura testatur, et non semel approbatum est,) Christus quoque Filius Patris est haud dubium. Affirmat Spiritum sanctum procedentem a Filio, procedentem a Christo; procedentem a veritate et sapientia non quidem quod sint Spiritus diversi, quia non sunt quae posita sunt, quorum esse dicitur Spiritus, diversam substantiam significantia. Sapientia namque et veritas, et Christus, Filium praedicant; Christus propter hominem susceptum; veritas, quoniam ipse dixit: Ego sum veritas. Sapientia, quia Paulus testatur de ipso (I Cor. I, 30), quod sit nobis a Deo factus Sapientia. Quid haec omnia colligunt? [Col. 0266C] Procul dubio quod procedat a Filio, cujus esse dicitur Spiritus: non enim vel pars ejus potest esse, vel aliquod Filio subjectum. Unde ergo illius? Processione, sive consubstantialitate: sed consubstantialitas aequalitatem ostendit; aequalitas autem non subjicitur; sed confertur. Unde ergo Spiritus Filii? haud dubium quia procedit ex Filio.

Sufficiant ista de libro Didymi breviter collecta, qui dum talia de Spiritu sancto positus Alexandriae sentiret et scriberet, nec a Graecis, nec a Graecorum imperatoribus est vel reprehensus, vel communione suspensus: intelligebant enim qui per id temporis imperatores; qui non solum Constantinopoli, verum etiam Romae regnabant, catholicum esse dogma, fidem apostolicam, perfidiam haereticorum [Col. 0266D] quae debellabat, et veritatis doctrinam affirmabat. Vos nunc imperatores moderni, novi sectam erroris instituentes, videte cujus sitis fidei; quosque habueritis in doctrina Christi magistros: nam illorum convincimini non esse discipuli, qui priores vestri fuere, qui catholicam fidem roboravere, qui pravi dogmatis inventa semper expugnavere.



CAPUT VI. Ex Paschasio.

His sociemus quid per eadem tempora Romana sensit Ecclesia de Spiritu sancto, ut comprobaverimus novam non fore sectam quam praedicat, [Col. 0267A] sed olim a Patribus commendatam, et per universum totius Ecclesiae corpus vindicatam, et contra diversa sentientes expugnatam; ostendatur pariter frustra nunc reprehendi quasi novum dogma praedicans, cum sit a prioribus nostris semper praedicatum.

Paschasius, antiquus Romanae sedis et doctor et diaconus, in libello quem de Spiritu sancto scripsit, Didymi sequens Alexandrini vestigia, sic infit (lib. I, cap. 2): »Non scruteris qualiter Deus sit, quem Deum esse manifestum est. Hic ratio latet, veritas non latet. Cur interroges quomodo sit socius et aequalis Regis, quem regii constat esse et honoris et generis. Ex superfluo de nomine agitur inquisitio, ubi non est de sublimitate dubitatio.« Hoc adversus [Col. 0267B] Arianos, qui Spiritus sancti divinitatem denegabant, nolentes confiteri Patri Filioque consubstantialem, sed creaturam dicebant Filio subjectam, tanquam minorem, vos veraciter confutans, et Deum verum esse praedicat, et Patris, et Filii consubstantialem. Quid etiam de processione sentiat subdendo manifestat: »Ergo quia Spiritus sanctus ex utroque procedit ideo dicit: Qui autem Spiritum Christi non habet, et hic non est ejus (Rom. VIII, 9). Et alio loco: Insufflavit, et dixit: Accipite Spiritum sanctum (Joan. XX, 22).« Testatur et Spiritum sanctum ex Patre Filioque procedere; suamque assertionem roborat tam ex Apostolo quam ex Evangelio, pariter ostendens quia Spiritus non aliter possit esse Christi, nisi procedat ab ipso: nec alias dat Christus [Col. 0267C] Spiritum insufflando, nisi ex sua substantia mittendo, siquidem cum dicatur Spiritus Christi, relationem habere monstratur ad Christum, non vero tanquam servus (non enim est creatura): sed tanquam ab illo capiens existentiam procedendo, non creando vel generando. Similiter cum insufflat eum mittendo: non mittit extraneum, nec aliunde quam de propria natura: nec potest negari processus ejus a Filio, quem insufflando ex intimis suae divinitatis Filius emittit. Subjungit adhuc de eodem loquens Spiritu: »Utrum genitus an ingenitus sit requiris? nihil ex hoc eloquia sacra cecinerunt, nefas est irrumpere divina silentia. Quod Deus scripturis suis indicandum esse non credidit, interrogare, vel scire superflua curiositate te noluit. Hoc pervenire [Col. 0267D] debere judicavit ad conscientiam tuam, quod pertinet ad salutem tuam.« Haec adversus eos loquitur qui Spiritus sancti personam, sanctae Trinitati derogantes, Deum esse non recipiebant, tanquam si Deus haberetur, vel ingenitus vel genitus confiteretur: si genitus, duo filii dicerentur, et jam Salvator dici non posset unigenitus; essetque contra catholicam fidem, quae quidem confitetur credere se in Deum Patrem omnipotentem, et in Jesum Christum Filium ejus unigenitum. Quod si confiteretur ingenitus, jam non unus Pater, sed duo comprobarentur; et esset hoc nihilominus fidei Catholicae valde contrarium. Credimus etenim in unum Deum Patrem omnipotentem. Tam perversa machinantibus [Col. 0268A] pie satis cauteque respondet doctor iste catholicus, dicens Spiritum sanctum nec genitum, nec ingenitum debere dici, quod sanctae Scripturae non loquuntur: debere vero profiteri quod affirmant, Spiritum videlicet sanctum Patri Filioque consubstantialem, et de utroque procedentem.

In posterioribus loquitur (cap. 10): »In Actibus apostolorum Petrus de Domino Jesu Christo differens ita dicit: Dextera igitur Dei exaltatus, et promissione Spiritus sancti accepta a Patre, effudit hunc quem videtis et auditis (Act. II, 33). In dextera Filius, in Deo Pater, in nominis sui proprietate Spiritus sanctus designatur.« Hoc testimonio comprobavit Spiritum sanctum a Filio procedere, quem ab eo dixit effusum: non enim effudit nisi quod in se continebat, [Col. 0268B] non velut in loco conclusum: sed tanquam in se substantialiter manentem: nec sic effudit ut sui vacuationem faceret; quemadmodum vas efficitur vacuum cum effunditur quod continebatur in illo: est rerum istud corporearum: est in divinis non idem. Cum enim vel Pater vel Filius Spiritum effundit, non se vacuat, sed sui muneris gratiam sine sui damno quibus vult communicat. Et infra ponens testimonium Apostoli: »Vos autem non estis, inquit, in carne, sed in Spiritu: si tamen Spiritus Dei habitat in vobis. Si quis autem Spiritum Christi non habet, hic non est ejus (Rom. VIII, 9). Dum dicit Spiritum Dei, et infert consequenter Spiritum Christi, adverte quia hic personam Christi sub Dei appellatione designat. Aut si hic Patrem, cujus Spiritus [Col. 0268C] sit, sub Dei nuncupatione significat, ecce hic Spiritus per unitatem substantiae, et Patris et Filii esse Spiritus declaratur, et merito procedere ex utroque dignoscitur, et in vinculo Trinitatis distinctam personam habere perspicitur; et qui Spiritum sanctum non habet, nec Christum habere monstratur. Deus itaque Spiritus sanctus, quo negato negatur et Christus, qui dixit: Nemo venit ad Patrem nisi per me (Joan. XIV, 6). Qui Spiritu sancto vacuus est, Christi non est, et perdidit viam qua pervenitur ad Patrem.« Multis ostendit rationibus Spiritum sanctum et Deum esse, et consubstantialem Patris et Filii, et ex utroque procedere, nec a vinculo Trinitatis posse discerni, cum sit ejusdem, cujus et Pater et Filius est, naturae. Et inculcat [Col. 0268D] Christum habere non posse, qui non habeat Spiritum sanctum: et quoniam Deus est Spiritus sanctus, qui negaverit Spiritum, consequenter negarit et Christum: quod non fieret, si non in Christo maneret, et ei consubstantialis existeret. Manere vero in Christo, et consubstantialem esse Christo, Spiritum procedentem ab eo demonstrat: non enim potest, nisi procedat ab illo, in quo manet, et cui consubstantialiter inhaeret; et cum via sit Christus ad Patrem, qui Spiritum non habet, viam Christum habere non valet: non enim alterum habere quis potest praeter alterum, qui nec substantia dividuntur, nec mansione. Propter quod Spiritu sancto vacuus, Christo quoque vacuus invenitur; quia qui [Col. 0269A] fontem non habet, fontis irriguo non inundatur. Quibus omnibus evidenter ostenditur a Christo procedere Spiritum sanctum.

Et infra (cap. 11): »Nil itaque in Spiritu sancto semiplenum putetur, quia plenitudini comparatur: nam qui ad vicem Dei pignoris loco tribuitur, fas non est, ut aliud quam Deus esse credatur.« Semiplenum Spiritum sanctum deputat, quisquis eum a Filio procedere denegat: et negat eum ad vicem Dei pignoris loco contribui, quicumque processionem a Filio illi non tribuit: non enim potest plenus Deus intelligi, cui consubstantialitas denegatur Filii; nec vicem valet Dei repraesentare, cui Filius non est consubstantialis. Verum catholicus nullus sic sentit, sed plenum Deum ac consubstantialem Patri, Filioque [Col. 0269B] confitetur: noverit inde procedere Filium, unde quoque sumit substantiam; et qui Patri Filioque copulatur substantia, procedat necesse est ab utroque. Item subjungit, capitulum ponens ejusdem Apostoli ad Titum: »Salvos nos fecit per lavacrum regenerationis et renovationis Spiritus sancti, quem effudit in nobis abunde per Jesum Christum (Tit. III, 5). Ecce etiam hic sub Trinitate manifesta Pater per Filium abundantiam Spiritus sancti effundit. Et, quod vel maxime advertendum est, ipsi Spiritui sancto potentiam regenerationis et renovationis adscribit.« Effudit Pater in nobis Spiritum sanctum abunde per Jesum Christum: ut ostendat quia procedit et a Patre et a Jesu Christo. Dum nobis effunditur, effundit Pater Spiritum sanctum, quoniam mittitur a Patre; [Col. 0269C] effundit per Jesum Christum, quoniam cooperatur Patri simul effundendo Spiritum: nec enim sic ait effundere Patrem per Jesum Christum, tanquam Christus non effundat; non enim separantur Pater et Filius operatione; sed effundit per Jesum Christum, quia cum Pater effundit, et Jesus Christus effundit, quia mittitur ab utroque; quoniam procedit tam a Patre quam a Filio. Potentiam vero Spiritus sancti testatur auctor iste Patris Filiique coaequam, dum dicit ascribi Spiritui sancto potentiam regenerationis et renovationis, ut ostendat ejusdem eum esse virtutis, cujus est Pater et Filius; ac per hoc et consubstantialis, et de utroque procedens affirmatur.

Item posterius (cap. 12): Psalmistae ponens testimonium, [Col. 0269D] dicentis: »Quo ibo a Spiritu tuo? (Psal. CXXXVIII, 7.) Hoc est, ubi me a conspectu ejus abscondam, quem praesto esse per omnia, id est intra extraque non ambigo?« Et infra: »De quo dictum evidenter intelligitur: Nec est qui se abscondat a calore ejus (Psal. XVIII, 7). Cujus ineffabilis magnitudo profunda inferorum, diffusa fluctuum, extenta terrarum, excelsa coelorum intrat, implet, excidit, mitti a Patre et Filio dicitur, et de ipsorum substantia procedere, et unum cum eis opus agere dignoscitur.« His omnibus sancti Spiritus majestas ostenditur et processio: cum enim testetur nullum esse locum a Spiritus sancti praesentia remotum, Patris Filiique divinitati cuncta penetranti, sive [Col. 0270A] continenti, comparatur. De quo consequenter adjiciens, quod caloris ejus igne nemo sit qui non contingatur, illud testatur quod de Filio quoque dicitur: Qui illuminat omnem hominem venientem in hunc mundum (Joan. I, 9); monstrans ejusdem eum esse potentiae, cujus et Filius, quandoquidem Filius omnem hominem illuminat, et a calore Spiritus extorris nemo fiat. Cumque et a Patre et a Filio mitti dicitur, et de ipsorum substantia procedere, monstratur pariter et a quo sit Spiritus, et cujus virtutis existat; per omnia Deum illum ostendens coaequalem Patri Filioque tam potentia, quam substantia, et quia prodeat ab utroque: et infra, Filium introducens dicentem: »Paraclitus qui a Patre procedit (Joan. XV, 26), non dixit qui a Patre creatus [Col. 0270B] est, sed a Patre procedit, id est, de paternae societate potentiae, et de proprietate naturae; et ex ipso sermone ostenditur, cum dicitur a Patre procedere, cum Patre initium non habere.« Nec putes eum negare voluisse Spiritum sanctum de Filio procedere, quia dixit eum de Patre processisse: superius namque eum mitti a Patre et a Filio dixit, et de ipsorum substantia procedere, et unum cum eis opus agere. Nunc quoque dicens eum de paternae societate potentiae, et de proprietate naturae procedere: quoniam sicut Pater et Filius nec potentia, nec natura separantur, sic in existentia Spiritus non secernuntur; quoniam cum sit utriusque Spiritus, procedit ab utroque; et quos aequat natura potentiaque, processione non separat.

[Col. 0270C] Dicit inferius: »Quid est autem quod ex Deo Patre Filius nasci dicitur, et Spiritus sanctus procedere significatur? Si requiras quid inter nascentem et procedentem distet, evidenter hoc interest, quia iste ex uno nascitur, ille ex utroque progreditur.« Quibus et progressum a Patre Filioque Spiritum profitetur. Et ratio redditur cur et a Filio progreditur: nam si dicamus quod a Patre tantum procedat, fidei periculum non evitamus: qualiter enim Filius unicus esse Patris dicatur, cum etiam et Spiritus ejusdem esse non taceatur? Et quomodo comprobetur non esse Filius, qui velut Filius a Patre consistat? fugienda est, imo subruenda talis blasphemia, ut fides catholica jaculis inimicorum non fiat exposita. Dicatur itaque quod nostri dixere [Col. 0270D] majores: Filius ex Patre natus, solus de solo, ac per hoc unigenitus: Spiritus vero sanctus de Patre quidem procedens, sed non de solo solus; quoniam procedat et a Filio, ne duos Filios videamur praedicare, processionem Spiritus si de Patre solummodo confiteamur. Igitur doctor iste majorum doctrinam secutus suorum, suis posteris transcripsit quod a suis prioribus accepit: cumque de Spiritu sancto Romanam sentire, sicut hodie sentit, probarit Ecclesiam, nullomodo tamen ostendit, in tali fide permanentem ab Orientalibus Ecclesiis vel aliquando fuisse divisam, vel unquam diversa de Spiritu sancto vel sensisse vel docuisse. Ast nunc mirandum quid arguant novi dogmatis repertores; cur [Col. 0271A] a communione se dividant quam semper tenuere majores? Cur ante cognitionem judicium proferunt? Cur accusant prius quam audiant? Non est hoc aequitatis judicium, sed iniquitatis praejudicium. Quod si satis putant esse quod pro certo noverunt Romanam Ecclesiam praedicare de Spiritu sancto, quod a Patre Filioque procedat; et idcirco nolle requiri quod evidenter novere dici, sciant quia cum Romanis suos quoque judicent majores. Et dum [Col. 0272A] Romanos sua cupiunt communione privare, se pariter excommunicent a suorum societate majorum: et nulli probentur Ecclesiae communicare catholicae, dum Romana communione sese faciunt alienos. Hoc factum cujus sit mali cito considerent, et errorem corrigere suum non differant; ne si Romanis communicare noluerint, ab universa catholica Ecclesia se paveant excommunicandos.



LIBER TERTIUS.
[Col. 0271]


CAPUT PRIMUM. De processione Spiritus sancti.---Quod universalis Ecclesia totum orbem comprehendat.
[Col. 0271B]

Scriptura dicit: Ne transferas terminos quos posuere patres tui (Prov. XXII, 28). Si voluissent hoc Graecorum principes custodire praeceptum, nec Romana de Spiritu sancto pateretur Ecclesia quamcunque reprehensionem, nec illi nova conarentur moliri, verum contenti forent fidei terminis quos catholici Patres instituere, quosque Scripturae sacrae per Spiritum sanctum editae disposuere: sed cenodoxiae morbo laborantes, vel invidiae peste languentes, quoniam finibus majorum nequeunt esse contenti suorum, gloriam propriam quaerentes, transgrediuntur quos sui priores terminos fixere. Sed dum gloriam parentum [Col. 0271C] quaerunt obruere, incidunt in foveam, quam, juxta Psalmistae vocem (Psal. VII, 16), foderunt: non enim de processione Spiritus sancti debuissent ullam nostris temporibus movere quaestionem, si vel doctrinis majorum intendere, vel scripturas sacras pio certassent studio percensere. Quid enim de Spiritu sancto sentire debeamus, catholici doctores liquido demonstrant, qui tam disputatione creberrima, quam scriptis frequentissimis haereticorum prava commenta de summa Trinitate, ubi etiam de Spiritus sancti pariter processione, non solum comprehendere, verum evidentissimis assertionibus expugnaverunt; quorum auctoritatem superius jam non minima parte protulimus: quibus evidenter ostensum credimus, quid de processione Spiritus [Col. 0271D] sancti sentire debeamus: quibus contradicere, imo non acquiescere molitus quis fuerit, apertissime monstratur fidei catholicae contradictor et Spiritus sancti blasphemator. Quali poena vero talis sit feriendus, Veritatis ore didicimus loquentis, Spiritus sancti blasphemiam neque in hoc saeculo, neque in futuro remittendam (Matth. XII, 32). Placuit etiam superioribus Patris Augustini scripta copulare, doctoris egregii, et inter ecclesiasticos magistros elegantissimi; cui juge certamen adversus haereticos mansit; cujus doctrinae simul et eloquentiae non solum Ariana subjacuit impietas, verum reliquorum haereticorum, Macedonianorum videlicet, Manichaeorum, Pelagianorum cessit immanitas.

[Col. 0272B] Fortassis Graecorum tumor opponet Latinorum auctoritatem se recipere nolle; verum quid de suis dicet quos supra posuimus auctoribus? Quid de sanctarum scripturarum conditoribus? An nolint et ipsos recipere, quoniam erroris sui severos cernunt inimicos, et expugnatores impietatis eorum acerrimos; licet stultissimum sit dicere Latinorum nolle auctoritatem recipere, eisque non consentiendo schismatis novitatem construere, alienosque ab Ecclesia catholica sese reddere. Absit autem ut ista vel dicant vel sentiant, suamque velint tantummodo vel sententiam, vel consuetudinem totius Ecclesiae generalitati praeferre. Est enim jactantiae malum istud vel opinari, vel decernere, tam nefandum, ut non sit tolerabile, verum generali totius Ecclesiae catholicae [Col. 0272C] feriendum auctoritate: dicente namque Salvatore suis Apostolis: Itè in universum orbem, et praedicate Evangelium omni creaturae (Marc. XVI, 15), non Graecos tantum commendavit, sed totius orbis plenitudinem commemoravit, cui praedicandum Evangelium praecepit. Et superbissimum est sibi tanquam speciale velle vindicare, quod constat omnibus gentibus, populis et linguis generaliter esse collatum. Dicit enim per prophetam Spiritus sanctus loquens ad Hierusalem: Ab Oriente adducam semen tuum, et ab Occidente congregabo te. Dicam Aquiloni: Da; et Austro: Noli prohibere (Isa. XLIII, 5). Num de solis Graecis ista dicuntur? vel de Constantinopoli tantummodo Jerusalem populus vaticinatur colligendus? Universalitas gentium toto orbe diffusa nuntiatur, e [Col. 0272D] quibus Jerusalem coelestis congreganda perdocetur. Non ergo sibi tribuant quod omnibus gentibus est collatum; nec suae praelationis specialitate usurpent munus, quod universalitatis esse constat. Aspiciant catholicam Christi Ecclesiam totius mundi latitudine diffusam, et ab Oriente usque in Occasum, a Septentrione usque in Austrum dilatatam. Gaudeant in toto orbe Christum dominantem, impleto vaticinio David, quo Patrem inducit Filio loquentem: Postula a me, et dabo tibi gentes haereditatem tuam, et possessionem tuam terminos terrae (Psal. II, 8). Et quod alius psalmus in persona Christi loquitur: Et dominabitur. inquiens, a mari usque ad mare, et a flumine usque ad terminos orbis terrarum (Psal. LXXI, 8). Nusquam [Col. 0273A] isthic vel Graecos vel Constantinopolim meminit: nec tamen usquequaque praeterit, quoniam eos in universalitate concludit: specialitatis praerogativam sustulit, ne inflentur; in generalitate ponit eos, ut humilientur: quatenus noverint non totius corporis Ecclesiae se fore quantitatem, sed portionem, et venerentur matrem a solis ortu in occasum regali magnificentia sublimem, cujus se gaudeant esse filios, non glorientur fore patres. Dicit enim Salvator: Et Patrem nolite vocare vobis super terram: unus est enim Pater vester qui in coelis est (Matth. XXIII, 9). Salvator etiam coelos ascensurus suis promittit discipulis: Ecce ego vobiscum sum usque ad consummationem saeculi (Matth. XXVIII, 20). Audimus Christi promissum omnibus credentibus, universae videlicet [Col. 0273B] Ecclesiae, non autem specialiter vel Graecis vel Constantinopolitanis. Qua de re quacunque lingua, in quacunque gente Christus loquatur, Graecorum imperatores accipiant reverenter, ne si contempserint, veritatem contemnere judicentur, et inde fiant salutis extorres, unde veritatem Christum spreverint alloquentem: non enim Spiritus sanctus in igneis linguis super apostolos descendens Graecorum tantum linguam edocuit, verum omnium gentium linguarum scientiam contulit; ut monstraret Ecclesiam omnibus linguis omnium populorum locuturam, et Spiritus sancti distributionem cunctis nationibus divinitus largiendam. Accipiant igitur gloriosi principes Spiritum sanctum per Doctores Ecclesiae, de semetipso Latina lingua loquentem, quatenus humilitate discant [Col. 0273C] unde proficiant, ne tumoris inflatione despicientes veritatis lumen, erroris tenebras incurrant.



CAPUT II. Auctoritate Augustini haeretici confutantur.

Augustinus episcopus Hipponensis, egregius doctor, et catholicae fidei propugnator eximius, in libro Quaestionum, quem ad Orosium presbyterum scribit, inter caetera de Spiritu sancto sic ait (quaest. 2): »Spiritum sanctum neque ingenitum, neque genitum fides certa declarat. Quia si dixerimus ingenitum, duos patres affirmare videbimur; sin autem genitum, duos Filios credere culpabimur: sed quod fides certa tenet, nec ingenitus, nec genitus, sed ab utrisque procedens, id est et a Patre et a [Col. 0273D] Filio. Et ut haec testimoniis approbem, ipsum Dominum nostrum Jesum Christum discipulos suos audi docentem: Cum autem, inquit, venerit Paraclitus, quem ego vobis mittam a Patre Spiritum veritatis, qui a Patre procedit, ille testimonium perhibebit de me (Joan. XV, 26). Et rursum ipse Dominus noster Jesus Christus post resurrectionem suam, ut ostenderet a se procedere Spiritum sanctum, sicut a Patre, insufflans in discipulos ait: Accipite Spiritum sanctum (Joan. XX, 22). Unus ergo Spiritus est Patris et Filii, unus amborum Spiritus. Igitur quod Patris sit Spiritus, ipse Dominus et Salvator noster discipulis suis ait: Non enim vos estis qui loquimini, sed Spiritus Patris vestri qui loquitur [Col. 0274A] in vobis (Matth. X, 20). Et quod idem et Filii sit Spiritus, Paulus apostolus testis est: si quis autem, inquit, Spiritum Christi non habet, hic non est ejus (Rom. VIII, 9).«

Quid isthic, o Graecorum principes, dignum reprehensione judicatis? Dicit Spiritum a Patre Filioque procedere. Probat hoc Evangelii testimonio. Dicit et Patris et Filii esse Spiritum; affirmat tam ex Evangelio quam ex Apostolo. Si non vultis Latinis, Evangelio credite. Si verbis Augustini aurem praebere non vultis, praebete Christo, praebete Apostolo. Quod si contemnitis Christum et Apostolum, videte ne contemnamini. Horum enim qui non sequitur doctrinam, societatem a se quidem repellit Christi discipulorum; nec erit particeps Ecclesiae, [Col. 0274B] qui doctrinam repellit ecclesiasticam; nec cum Christo portionem est habiturus Christi magisterium qui non amplectitur.

Gregorius, Romanae sedis episcopus, Tiberii Constantini temporibus apocrisiarius, tunc quidem diaconus, postea vero praesul eximius, imperatoribus Tiberio Mauricioque, necnon Phocae charissimus atque familiarissimus: qui cum diaconus et Romanae sedis legatus Constantinopoli degeret, Eutychen, Constantinopoleos episcopum, de Resurrectione carnis pessime dogmatizantem, imperatoris in praesentia, divinorum auctoritate librorum. ipsiusque rei veritate catholica evicit, confutavit; de Spiritus sancti processione sic loquitur in homilia habita ad populum octavis Paschae (homil. 26 in [Col. 0274C] Evang.): »Nam sanctum quoque Spiritum, qui cum sit coaequalis Patri et Filio, non tamen incarnatus est, a Patre quidem Filius mittere se perhibet, dicens: Cum venerit Paraclitus quem ego mittam vobis a Patre (Joan. XV, 26).« Si enim mitti solummodo incarnari deberet intelligi, sanctus procul dubio Spiritus nullo modo diceretur mitti, qui nequaquam incarnatus est; sed ejus missio ipsa processio est, qua de Patre procedit et Filio. Sicut itaque Spiritus mitti dicitur quia procedit, ita et Filius non incongrue mitti dicitur quia generatur. Istius auctoritatem praesulis si contemnere molimini, videte quo superbiae cornu vos erigitis. Vestris prioribus tam sanctitatis quam sapientiae reverentissimus exstitit magnificentia, qui cum foret legatus [Col. 0274D] sedis, et diaconatus officio fungens, tanta contrivit auctoritate vestrae Constantinopolis episcopi prava dogmata, quo non solum ipsum evinceret, verum dogmatis illius vires usque adeo prostraverit, ut ne respirare postea virtutem obtinuerit. Quod autem dicit de sancti Spiritus processione, rationis approbat virtute, dicens non aliud esse mitti paraclitum a Filio, quam procedere; sicut Filius cum mitti dicitur a Patre, ejus nativitas insinuatur.

Augustinus episcopus in Evangelii Tractatu secundum Joannem (Tr. XCIX), sic ait: »Hic aliquis forsitan quaerat utrum et a Filio procedat Spiritus sanctus: Filius enim solius Patris est Filius, et Pater solius Filii est Pater; Spiritus autem sanctus non est unius [Col. 0275A] eorum Spiritus, sed amborum. Habes ipsum dicentem: Non enim vos estis qui loquimini, sed Spiritus Patris vestri qui loquitur in vobis (Matth. X, 20). Habes et Apostolum: Misit Deus Spiritum Filii sui in corda nostra (Gal. IV, 6). Nunquid duo sunt, alius Patris, alius Filii? Absit. Unum enim corpus, ait, sumus cum significaret Ecclesiam, moxque addit: Et unus Spiritus (Ephes. IV, 4).« Et in consequentibus plura ponit testimonia, quibus approbat Spiritum sanctum et Patris et Filii Spiritum esse; nec alterum Patris, alterum Filii, sed qui sit Filii, sit etiam Patris Spiritus. Hic evidentibus testimoniis quisquis contrariis conatus fuerit, sanctae Scripturae contradicere manifeste probabitur. Et infra: »Si ergo et de Patre et de Filio procedit Spiritus sanctus, cur Filius dixit, [Col. 0275B] de Patre procedit? (Joan. XV, 26.) Cur putas, nisi quemadmodum solet ad eum referre et quod ipsius est, de quo et ipse est. Inde illud est quod ait: Mea doctrina non est mea, sed ejus qui me misit (Joan. VII, 16). Si igitur intelligitur hic ejus doctrina, quam tamen dixit non suam, sed Patris, quanto magis intelligendus est et de ipso procedere Spiritus sanctus, ubi sic ait, De Patre procedit, ut non diceret, de me non procedit.« Evidentissima ratione doctor Augustinus Spiritum sanctum monstrans tam a Patre quam a Filio procedere, testimonio quoque illo Evangelii quo ait Filius de Spiritu, quod de Patre procedat, opinionem suam affirmat. Dicit enim sic esse intelligendum quod ait: De Patre procedit, ut intelligatur etiam de Filio procedere: non enim voluit [Col. 0275C] negare quod de se procederet, sed Patris personam ponens, suam quoque pariter voluit intelligi: sicut et illud ubi ait: Mea doctrina non est mea, sed ejus qui me misit. Hoc dicens ostendit suam quoque pariter esse; sed Patris dicit esse; quoniam sicut ab illo est, sic et ejus doctrina Patris esse dicitur; quoniam quidquid habet Filius, nascendo sumpsit a Patre: sic quoque dicens Spiritum de Patre procedere, de se quoque non negat procedere: ostendit tamen unde Filius habeat quod a se procedat Spiritus, videlicet a Patre, a quo genitus accepit ut ex illo procederet Spiritus. Unde consequenter sanctus Augustinus: »A quo autem habet Filius ut sit Deus (est enim de Deo Deus), ab illo habet utique, ut etiam de illo procedat Spiritus sanctus: ac per [Col. 0275D] hoc Spiritus sanctus ut etiam de Filio procedat, sicut procedit de Patre, ab ipso habet Patre.« Mirabili prorsus subtilitate doctor egregius et Filii nativitatem et sancti Spiritus processionem insinuat, dicens accepisse Filium a Patre, et ut esset tanquam Deus de Deo, et ut a se procederet Spiritus; nihilominus etiam accepisse Spiritum sanctum ab eodem Patre ut de Filio procedat, sicut procedit de Patre: quod dicens, utrumque confitetur et Filium et Spiritum sanctum a Patre, qui fons est divinitatis, et Filium accepisse, et Spiritum sanctum; Filium generationem, [Col. 0276A] et Spiritus sancti de se processionem; Spiritum vero sanctum accepisse tam de Patre quam de Filio processionem, non tamen generationem, quod est solius Filii de solo Patre.

Hic subjicit illam quaestionem, quae nonnullos solet movere legentes, si Spiritus sanctus natus esse dicatur? Dicit itaque: »Hic utcunque etiam illud intelligitur, quantum a talibus quales nos sumus intelligi potest, cur non dicatur natus esse, sed potius procedere Spiritus sanctus. Quoniam si et ipse Filius diceretur, amborum utique Filius diceretur, quod absurdissimum est: filius quippe nullus est duorum, nisi patris et matris. Absit autem, ut inter Deum Patrem et Deum Filium tale aliquid suspicemur. Nec filius hominum simul et ex patre [Col. 0276B] et ex matre procedit; sed cum in matrem procedit ex patre, non tum procedit ex matre: et eum in hanc lucem procedit ex matre, non tunc procedit ex patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit; quamvis hoc Filio Pater dederit ut quemadmodum de se, ita quoque de illo procedat. Neque enim possumus dicere quod non sit vita Spiritus sanctus: cum vita sit Pater, vita sit et Filius. Ac per hoc sicut Pater cum habeat vitam in semetipso, dedit et Filio vitam habere in semetipso; sic ei dedit vitam procedere de illo, sicut procedit et de ipso.« Verissima ratione comprobat Spiritum sanctum tam a Patre quam a Filio procedere, nec tamen amborum esse Filium [Col. 0276C] cum sit utriusque Spiritus: Filius namque duorum, matris est ac patris: nihil enim tale novit processio spiritalis: non est enim hic distinctio sexus, quia non est carnalis propago, carne vel ossibus fabricata, nec per intervalla temporum fit ista processio, ut alio tempore procedat a Patre, alio vero procedat a Filio, sed simul ab utroque. Nec eo modo fit ut fieri solet in carnali generatione; non est enim hic ulla defluxio, qualis solet seminis esse de viro in uxorem; sed neque propago qualis exstat a matre in filii generationem: in his enim omnibus permutationis motus existit; qui motus [a 1Kb] a spiritali processione longe remotus exstat. Procedit enim Spiritus sanctus tam a Patre quam a Filio, praeter ullum motum, praeter ullam commutationem, praeter ullam defluxionem: [Col. 0276D] potentia namque voluntatis efficitur ista processio, non aliqua temporali permutatione, vel extensione, vel tanquam de patre seu matre procreatione, sed veluti de duobus subjectis unum lumen, non ut Pater et Filius subjecti sint Spiritui, sed quod Pater et Filius duae personae, unius tamen essentiae, a quibus tertia procedit Spiritus sancti persona; non quasi qualitas duorum, sed veluti consubstantialitas utriusque. Sicut beatus Augustinus ait, vita Pater, vita Filius, vita Spiritus sanctus. Sed vita Pater de nulla vita sumendo vitam; vita Filius, [Col. 0277A] de Patre vita capiendo vitam; vita Spiritus sanctus de Patre Filioque vita prodeundo sumens vitam. Non enim deitate poterit esse Trinitas perfectae consubstantialitatis, si non Spiritus sanctus hoc fuerit quod et Pater et Filius.

Et quidem quod de Patre procedat, nulla nunc vertitur quaestio; quod autem a Filio procedat, ipse Filius testis existit, qui loquitur: De meo accipiet, et annuntiabit vobis (Joan. XVI, 14). Sed hinc haeretici gradus in divinitate construere voluerunt, dicentes: Si Filius accipit a Patre, et Spiritus sanctus a Filio, minor est Spiritus sanctus a Filio. Huic perversae propositioni obviat beatus Augustinus, superius positum tractans capitulum (Tract. C ante finem): »Quod autem ait: De meo [Col. 0277B] accipiet, et annuntiabit vobis, catholicis audite auribus, catholicis percipite mentibus. Non enim propterea, sicut quidam haeretici putaverunt, minor est Filio Spiritus sanctus; quia Filius accipiat a Patre, et Spiritus sanctus a Filio, quibusdam gradibus naturarum. Absit hoc credere, absit hoc dicere, absit a Christianis cordibus cogitare. Denique continuo solvit quaestionem, et cur hoc dixerit explanavit: Omnia, inquit, quaecunque habet Pater, mea sunt: propterea dixi, quia de meo accipiet, et annuntiabit vobis (Joan. XVI, 15). Quid vultis amplius? Ergo de Patre accipit Spiritus sanctus, unde accipit Filius: quia in hac Trinitate de Patre natus est Filius, de Patre procedit Spiritus sanctus. Qui autem de nullo natus sit, de nullo procedat, Pater [Col. 0277C] solus est.« Non est contrarium quod nunc agit Spiritum sanctum de Patre procedere, superioribus, ubi dixit eumdem Spiritum sanctum a Filio procedere, sed aufert minorationem quam haeretici garriebant, et commendat aequalitatem, quam catholici credunt. Nam si tantum Spiritus sanctus a Filio diceretur accipere, non etiam a Patre, praeberetur locus Arianis fingendi gradus in divinitate: nunc autem dicens de Patre quod procedat Spiritus sanctus, non est unde fingant minorationem; quoniam inde accipit etiam Spiritus sanctus ut procedat, unde accipit Filius ut nascatur: et dum ambo percipiunt a Patre, Filius nativitatem, Spiritus sanctus processionem, non est unde alter alteri praeferatur. Nec tamen idcirco negandum quod de Filio quoque [Col. 0277D] procedat: ait namque Filius: Omnia quaecunque habet Pater, mea sunt. Propterea dixi, quia de meo accipiet, et annuntiabit vobis (Joan. XVI, 15). Habet autem Pater ut de illo procedat Spiritus sanctus, consequenter et Filius habet ut de illo quoque procedat; ergo procedit ab utroque Spiritus sanctus.



CAPUT III. Item testimonia ex Augustino.

In libro de sancta Trinitate primo (cap. 4) sic ait: »Quamvis Pater Filium genuerit, et ideo Filius non sit qui Pater est; Filiusque a Patre sit genitus, et ideo non sit Pater qui Filius est: Spiritus sanctus nec Pater sit, nec Filius, sed tantum Patris [Col. 0278A] et Filii Spiritus, Patri et Filio etiam ipse coaequalis, et ad Trinitatis pertinens unitatem: non tamen eamdem Trinitatem natam de Virgine Maria, et sub Pontio Pilato crucifixam, et sepultam, tertia die resurrexisse, et in coelum ascendisse, sed tantummodo Filium.« Distincte singularum in sancta Trinitate personarum proprietates insinuat, et ad solum Filium Incarnationem pertinere. Etenim Pater non est idem qui Filius, quoniam genuit Filium; et Filius non idem qui Pater, sed tantummodo Filius qui sit a Patre genitus; Spiritus quoque sanctus nec Pater sit, nec Filius, sed tantum Patris et Filii Spiritus. Et quoniam utriusque dicitur Spiritus, consequenter ab utroque procedere confitendus. Sicut enim Patris dicitur esse, quia procedit a Patre, [Col. 0278B] sic Filii quoque profitetur esse, quia procedit a Filio. Similis etenim causa cur sit utriusque, similiter confitetur ab utroque procedere; et cum sit Patri Filioque coaequalis, et ad Trinitatis pertineat unitatem, Incarnatio tamen Filii nec ad Patrem, nec ad Spiritum sanctum pertinet: pertinet autem ad solum Patrem genuisse Filium; ad Filium autem hominem suscepisse perfectum: ad Spiritum quoque sanctum ex Patre Filioque processisse. Item in consequentibus (cap. 5): »Movet etiam quomodo Spiritus sanctus in Trinitate sit, quem nec Pater, nec Filius nec ambo genuerint, cum sit Spiritus et Patris et Filii.« His verbis generationem removet a Spiritu sancto, quem nec Pater solus, nec Filius solus, nec ambo genuisse dicantur; attamen sit et [Col. 0278C] Patris et Filii Spiritus: nimirum insinuans quia qui nascendo non sit Filius, procedendo sit amborum Spiritus: ubi enim nativitas tollitur, et amborum esse dicitur, processio sine dubio significatur, et non ab uno tantummodo, hoc est vel a Patre, vel a Filio, sed ab utroque, quoniam non unius tantum Spiritus, sed utriusque fore comprobatur.

Item infra (cap. 12): »Jam enim ostendimus in hac Trinitate per multos locutionum divinarum modos etiam de singulis dici quod omnium est, propter inseparabilem operationem unius ejusdemque substantiae. Sicut et de Spiritu sancto dicit: Cum ego iero, mittam illum ad vos (Joan. XVI, 7). Non dixit mittemus, sed ita quasi tantum Filius eum missurus esset, et non Pater. Cum alio loco dicat: Haec locutus [Col. 0278D] sum vobis apud vos manens; advocatus autem ille, Spiritus sanctus, quem mittet Pater in nomine meo, ille vobis declarabit omnia (Joan. XIV, 25). Hic rursus ita dictum est, quasi non eum missurus esset et Filius, sed tantum Pater.« Frequenter dictum est missionem Spiritus processionem esse; quapropter cum testatur Filium eum missurum esse, processionem ejus a Filio significat: item cum dicat Patrem missurum Spiritum sanctum in nomine Filii, rursus processionem ejus de Patre signat. Et dum ab utroque mitti dicitur, ab utroque procedere comprobatur. Et dat generalem sanctae Trinitatis regulam, dicens de singulis dici quod omnium est, »propter inseparabilem operationem unius ejusdemque substantiae.« [Col. 0279A] Quo dicto manifeste docemur, quod cum dicatur Spiritus a Patre procedere, intelligendum pariter quod et a Filio procedat. Itemque cum dicitur a Filio mitti, simul intelligendum quod et a Patre mittatur; quoniam Pater et Filius sicut unius ejusdemque sunt substantiae, sic unius ejusdemque sunt operationis. Qua de re qui negat Spiritum a Filio mitti, cum fateatur eum a Patre mitti, negat procul dubio Filium Patri cooperari; ac per hoc jam Patrem et Filium dicit non unius ejusdemque operationis: quod dicens, consequenter negat Patrem et Filium unius ejusdemque fore substantiae. Tale est et illud quod Filius testatur, Spiritum a Patre procedere. Quisquis negare maluerit non eum quoque a Filio procedere, negat pariter Filium non ejusdem esse operationis [Col. 0279B] cum Patre: ac per hoc Patrem Filiumque non unius sed diversae fore substantiae. Quod quoniam Arianae videmus impietatis de fonte manare, profiteamur cum catholicis totam sibi Trinitatem cooperari, et de omnibus intelligendum de singulis quod dicitur: quoniam cum sit tota Trinitas unius ejusdemque substantiae, separari nequaquam potest operatione. Qua de re cum dicitur Spiritus a Patre procedere, pariter quoque sentiendum dici quod procedat et a Filio.

Item in lib. XV (cap. 6) sanctae Trinitatis: »Dicitur quidem in Scripturis sanctis Christus Dei virtus, et Dei sapientia. Sed quemadmodum sit intelligendum, nec Patrem Filius videatur facere sapientem, in libro septimo disputatum est. Et ad hoc ratio pervenit, ut sic sit Filius sapientia de sapientia, quemadmodum lumen [Col. 0279C] de lumine, Deus de Deo. Nec aliud potuimus invenire Spiritum sanctum; nisi et ipsum esse sapientiam, et simul omnes unam sapientiam; sicut unum Deum, unam essentiam. Quid isthinc edocemur, nisi processionem Spiritus tam de Patre quam de Filio; et hanc Trinitatem unius substantiae? Dicit sapientiam esse Patrem, sapientiam Filium, sapientiam quoque Spiritum sanctum: sed Pater sapientia de nulla sapientia. Non enim a Filio sumpsit ut esset sapiens; quoniam cum sit ipse fons et principium universalitatis, a semetipso sapiens est, non alicujus participatione. Sicut Deus non ab aliquo, sed a semetipso lumen: non enim habet aliquid superius, vel praecedens, alioquin non erit universitatis principium; sed nec imperfectus, nec indigens alicujus Deus, sed plenus, et verus, [Col. 0279D] et perfectus Deus: igitur a semetipso sapiens. Filius vero sapientia, sed de Patre sapientia; quoniam hoc genuit Pater quod est. Spiritus quoque sapientia, sed non de nulla sapientia: solus enim Pater de nullo. Unde igitur, nisi de sapientia? Pater autem sapientia, Filius quoque sapientia, ergo Spiritus sapientia de Patre Filioque sapientia. Non enim Pater sapientia, Filiusque sapientia, diversitate separantur, sed unitate copulantur. Mittit igitur uterque Spiritum sapientiam procedentem ab utroque.«

Item posterius (cap. VII): »Ecce ergo tria illa, id est memoria, intelligentia, dilectio seu voluntas, in illa summa et immutabili essentia quod est Deus, non Pater et Filius et Spiritus sanctus sunt, sed Pater [Col. 0280A] solus. Et quia Filius quoque sapientia est genita de sapientia, sicut nec Pater ei, nec Spiritus sanctus ei intelligit, sed ipse sibi, ita nec Pater ei meminit, nec Spiritus sanctus ei diligit, sed ipse sibi: sua enim est et ipse memoria, sua intelligentia, sua dilectio; sed ita se habere, de Patre illi est, de quo natus est. Spiritus etiam sanctus quia sapientia est procedens de sapientia, non Patrem habet memoriam, et Filium intelligentiam, et se dilectionem: neque enim sapientia esset, si alius ei meminisset, eique alius intelligeret, ac tantummodo sibi ipse diligeret; sed ipse habet haec tria; et ea sic habet, ut haec ipsa ipse sit: verumtamen ut ita sit, unde illi est unde procedit.« Subtiliter nimis atque divine personarum Trinitatis distinctiones insinuans, sapientiam [Col. 0280B] dicit esse Patrem, sapientiamque Filium, sapientiam quoque Spiritum sanctum; sed Filium genitum, qui est sapientia de Patre, qui similiter est sapientia; et Spiritum procedentem, qui sit etiam sapientia, sed de Patre qui sapientia est, Filioque qui similiter sapientia est. Et ut evidentius clareat quod dicit, ponamus superius positam similitudinem. Tria enim constituit, videlicet memoriam, intelligentiam, dilectionem, tanquam Trinitatis similitudinem in interiori homine positam, de quibus multum disputat, tam in decimo quinto libro, quam et in aliis ejusdem operis, approbans in memoria contineri tam intelligentiam quam dilectionem, et de memoria intelligentiam nasci; de utraque vero, memoria scilicet et intelligentia, dilectionem procedere; [Col. 0280C] et haec tria simul esse atque unius substantiae. Ea enim meminimus quae intelligimus, et cum volumus intelligentiam nostram intueri, non valemus nisi de memoriae quodam secreto procedat, tanquam generetur: et cum approbamus intelligentiam nostram de memoria progenitam, fit amor quidam complectens et intelligentiam et memoriam; nam delectatur et intelligentia, quam approbat, et memoria de qua novit natam intelligentiam, quam diligit: unde fit, ut haec dilectio tam de memoria quam de intelligentia nascatur. Si nulla namque foret intelligentia, nulla posset esse ejus dilectio; et si nulla foret memoria, non esset unde consisteret intelligentia. Nihil enim intelligimus cujus memoriam non habemus: distinguuntur tamen ista propriis [Col. 0280D] intellectus sui finibus. Memoria namque non per se intelligit, sed per intelligentiam; nec intelligentia per se sui meminit, sed per memoriam: sic et dilectio sine memoria vel intelligentia non diligit; sublato namque intellectu non est quod memoria retineat; et sublata memoria dilectio nihil meminit; qua de re dilectio jam non erit, cum non sit quod diligat, vel non meminerit quo se diffundat. Sic igitur ista tria et simul sunt, et ex alterutro nascuntur, et suis finibus distinguuntur, et mutuo suimet indigentiam habent.«

Sed non eodem modo sancta Trinitas aestimatur, sicut doctor iste venerabilis insinuat. Est enim Pater et Filius et Spiritus sanctus tota Trinitas, tanquam [Col. 0281A] memoria, intelligentia, dilectio. Et Pater quidem veluti fons de quo Filius nascitur, sicut memoria principium quoddam existit, ex quo formatur intelligentia. Filius quoque cum sit sapientia, de Patre nascitur, velut intelligentia de memoria generatur; Spiritus quoque sanctus, et ipse sapientia, qui tamen est dilectio, procedit a Filio et a Patre, velut dilectio de intelligentia et memoria procedit. Verum cum ita sit, non est personarum talis distinctio, ut Pater non sit sapiens nisi per Filium, et Filius non diligat nisi per Spiritum sanctum, velut in hominis trinitate videmus interioris, memoriam non per se, sed per intelligentiam intelligere, et intelligentiam non per se, sed per memoriam meminisse: intelligentiam quoque non per se, sed per [Col. 0281B] dilectionem diligere: dilectionem quoque non per se intelligere, nec per se meminisse, sed per memoriam meminisse, et per intelligentiam intelligere. Non est enim illa Trinitas, quae est summa et immobilis essentia, id est Deus, memoria, intelligentia, dilectio, ut haec tria sint Pater et Filius et Spiritus sanctus, tanquam Pater memoria, Filius intelligentia, et Spiritus sanctus dilectio; sed solus Pater haec tria sit, et Filius similiter haec tria, Spiritus quoque sanctus haec tria pariter. Pater enim ex se et meminit et intelligit et diligit: non enim accepit a Filio intelligentiam, alioquin nasci diceretur a Filio, quod non est quidem catholicum; nec dilectionem accepit a Spiritu sancto, videretur enim de illo procedere, quod est perversum; sed a semetipso meminit, [Col. 0281C] sapit, diligit. Filius quoque cum sit sapientia, genitus de sapientia, non ei Pater meminit, sed ipse sibi; sicut nec ei Pater intelligit, sed ipse sibi: nec Spiritus sanctus ei diligit, sed ipse sibi; nam ex se meminit et intelligit et diligit. Spiritus etiam sanctus, qui est et sapientia procedens de sapientia, non habet Patrem sibi memoriam, et Filium intelligentiam, et sibi solummodo dilectionem, sed habet simul haec tria, memoriam, intelligentiam, dilectionem: per se namque meminit, per se intelligit, et per se diligit; ut tamen haec tria sit, inde habet unde procedit, id est tam a Patre quam a Filio: procedit enim ab utroque. Videmus enim subtilissima verissimaque ratione monstratum, cui contradici nemo prudens possit, quod Spiritus sanctus et [Col. 0281D] de Patre procedat et Filio; et cum sit amborum Spiritus, non tamen vel amborum, vel alterutrius Filius: siquidem dilectio, quam nasci dicimus de memoria et intelligentia, non tamen filia dicitur vel amborum vel alterutrius.

Item in consequentibus (cap. 17): »Nunc de Spiritu sancto, quantum Deo donante videre conceditur, differendum est: qui Spiritus sanctus secundum Scripturas sanctas nec Patris est solius, nec Filii solius, sed amborum; et ideo communem qua invicem se diligunt Pater et Filius, insinuat Trinitatem.« Quod Patris solius non est Spiritus, nec Filii solius, sed amborum, causa est, quia procedit ab utroque, et ideo communem insinuat Trinitatem, qua [Col. 0282A] se diligunt invicem Pater et Filius, utrumque conjungens, velut ex utroque procedens: non quasi qualitas amborum, sed ut existens in Trinitate tertia persona consubstantialis et coaequalis. Item posterius: »Est enim et Pater Deus, et Filius Deus, et Spiritus sanctus Deus, et simul omnes unus Deus. Et tamen non frustra in hac Trinitate non dicitur Verbum Dei nisi Filius, nec donum Dei nisi Spiritus sanctus, nec de quo genitum est Verbum, et de quo procedit principaliter Spiritus sanctus, nisi Deus Pater. Ideo autem addidi, principaliter, quia et de Filio Spiritus sanctus procedere reperitur. Sed hoc quoque illi Pater dedit, non jam existenti, et nondum habenti, sed quidquid unigenito Verbo dedit, gignendo dedit. Sic ergo eum genuit, ut etiam de [Col. 0282B] illo donum commune procederet, et Spiritus sanctus, Spiritus esset amborum.« Et hoc testimonio Spiritum sanctum procedere comprobat a Filio; attamen singulis sanctae Trinitatis personis quasi aliquid proprium assignat, cum sit Pater Deus, et Filius Deus, et Spiritus sanctus Deus, et simul omnes unus Deus. Est autem proprium Verbi Dei ut dicatur solus Filius, et proprium doni Dei ut solus dicatur Spiritus sanctus, et de quo genitum est Verbum, et de quo procedit principaliter Spiritus, non vocitetur nisi Deus Pater. Et hae sunt in sancta Trinitate singularum proprietates personarum. Principaliter autem Spiritum dixit de Patre procedere, quoniam reperiatur et de Filio procedere; et hoc quoque dederit illi Pater non tanquam prius existenti, et hoc [Col. 0282C] non habenti, sed gignendo dedit; quoniam quidquid habet Filius a Patre gignendo percepit: non enim prius eum genuit Pater, et postea dedit ut de Filio procederet Spiritus, sed ei gignendo contulit, ut etiam de illo donum commune procederet, hoc est Spiritus sanctus, quem dicit esse donum tam Patris quam Filii, quoniam sit Spiritus amborum.

Item infra (cap. 19): »Si in donis Dei nihil majus est charitate, et nullum est majus donum Dei quam Spiritus sanctus, quid consequentius quam ut ipse sit charitas, qui dicitur et Deus ex Deo? Et si charitas qua Pater diligit Filium, et Patrem diligit Filius, ineffabiliter communionem demonstrat amborum; quid convenientius quam ut ille proprie dicatur charitas, qui Spiritus [Col. 0282D] communis est ambobus?« Superius donum Dei Spiritum sanctum dixerat, et hac proprietate Spiritus sancti personam a Patris Filiique persona discreverat; quod donum Dei modo charitatem appellat, quae sit inter dona divinitatis praecipuum donum, eo quod secundum Apostolum (I Cor. XIII. 3), caetera dona sine charitate nihil sint; et hanc charitatem dicit Deum ex Deo, significans Spiritum sanctum procedentem ex Deo. Et quia Deus commune vocabulum est tam Patris quam Filii, nec appareat de quo dicat eum procedere, consequenter hoc demonstrat, dicens: »Et si charitas qua Pater diligit Filium, et Patrem diligit Filius, ineffabiliter communionem demonstrat amborum; quid convenientius [Col. 0283A] quam ut ille proprie dicatur charitas, qui Spiritus est communis ambobus?« Quod dicens et Spiritum sanctum charitatem appellat, et communiter de ambobus, Patre scilicet Filioque procedere confitetur: non enim aliter posset ambobus communis existere, nisi ex ambobus communiter procederet. Item posterius (cap. 23): »In illa summa Trinitate, quae incomparabiliter rebus omnibus antecellit, tanta est inseparabilitas, ut cum Trinitas hominum non possit dici unus homo; in illa unus Deus et dicatur, et sit, nec in uno Deo sit illa Trinitas, sed unus Deus. Nec rursus quemadmodum ista imago quod est homo habens illa tria, una persona est; ita est illa Trinitas: sed tres personae sunt, Pater Filii, et Filius Patris, et Spiritus Patris et Filii.« Cum dicat [Col. 0283B] Patrem Filii esse Patrem tantummodo, et Filium Patris esse Filium; Spiritum vero non Patris solum vel Filii Spiritum, sed amborum, profecto testatur, quod ab utroque procedat. Nam Pater idcirco Filii Pater est, quod eum genuit; et Filius idcirco Patris est Filius, quod ab illo sit genitus: consequenter igitur Spiritus Patris et Filii Spiritus dicitur, quod procedat et a Patre et a Filio. In hac autem Trinitate tantam docet inseparabilitatem, ut cum trinitas hominum non possit dici unus homo (constat enim in tribus hominibus, quemadmodum Trinitas corporum in tribus corporibus, ac per hoc unus homo Trinitas non potest dici: est enim singulare insecabile unius numeri). At in illa summa Trinitate et Trinitas dicitur Deus et unus Deus, nec [Col. 0283C] tamen ut in uno Deo sit illa Trinitas, videlicet ut unaquaeque persona singulariter sit Trinitas, id est nec Pater solus Trinitas, nec Filius solus, nec Spiritus sanctus solus; sed cum Pater et Filius et Spiritus sanctus sit unus Deus, est Trinitas unus Deus. Nec enim quemadmodum imago Trinitatis hujus habet illa tria, id est memoriam, intelligentiam, dilectionem, et propterea in una persona Trinitas est, non quod unus homo sit trinitas, sed quod in uno homine sint illa tria; ita est in illa summa Trinitate: sed tres personae sunt Pater et Filius et Spiritus sanctus, sed haec tria unus Deus, et propterea Trinitas unus Deus. Tanta societas est trium personarum, tanta consubstantialitas, ut tres unum sint, et unus Deus de tribus praedicetur: separantur autem [Col. 0283D] relatione tantum, substantia vero copulantur. Nam Pater relativum est Filii, Filius relativum est Patris, Spiritus autem sanctus Patrem et Filium habet relationem, unde convincitur ab utroque procedere. Item infra (cap. 26): »Deinde in illa summa Trinitate, quae Deus est, intervalla temporum nulla sunt, per quae possit ostendi, aut saltem requiri, utrum prius de Patre natus sit Filius, et postea de ambobus processerit Spiritus sanctus: quoniam Scriptura sancta Spiritum eum dicit amborum.« Ipse est enim de quo dicit Apostolus: Quoniam autem estis Filii, misit Deus Spiritum Filii sui in corda nostra (Gal. IV, 6). Et ipse est de quo dicit idem Filius: Non enim vos estis qui loquimini, sed Spiritus Patris vestri qui loquitur in vobis (Matth. X, 20). Et [Col. 0284A] multis aliis divinorum eloquiorum testimoniis comprobatur Patris et Filii esse Spiritum, qui proprie dicitur in Trinitate Spiritus sanctus. De quo item dicit ipse Filius: Quem ego mittam vobis a Patre (Joan. XV, 26); et alio loco: Quem mittet Pater in nomine meo (Joan. XIV, 26). De utroque autem procedere sic docetur, quia ipse Filius ait: De Patre procedit. Et cum resurrexisset a mortuis, et apparuisset discipulis, insufflavit et ait: Accipite Spiritum sanctum (Joan. XX, 22), ut eum etiam de se procedere ostenderet. Et ipse est virtus quae de illo exibat, sicut legitur in Evangelio, et sanabat omnes (Luc. VI, 19). Quis istic contradicendi locus est? Divinarum auctoritate Scripturarum ostenditur quod Spiritus sanctus et Patris sit et Filii, et quod ab [Col. 0284B] utroque procedat; si negari contenditur, negetur Apostolus, negetur et Filius hoc dixisse. Creditur Filio dicenti, quia procedit de Patre; credatur quoque quod miserit eum ab se cum insufflavit, et ait discipulis: Accipite Spiritum sanctum. Nihilominus quoque virtus, quae sanabat omnes, exiens de Jesu Spiritum sanctum a Filio procedere testificatur. Evidenter igitur ostenditur Spiritus sanctus procedere tam a Patre quam a Filio, quanquam et illud evidentissimum sit processionis illius ab utroque testimonium, quod dicitur esse Spiritus et Patris et Filii; est enim Spiritus amborum: non quia creatus per Filium a Patre, quod est impium, sed quod substantialiter procedat ab utroque. Nec quando processerit vel de Patre vel de Filio, vel si postquam [Col. 0284C] genitus est Filius, processerit ab utroque Spiritus sanctus, ulla monstrari possunt intervalla temporum: quod enim antecedit omne tempus, nullius mensura temporis continetur. Non est igitur ordo processionis quaerendus in tempore, quod paternitatem concludit omne tempus. Nunquam Pater sine Filio, nunquam Filius sine Patre, nunquam Spiritus sanctus sine Patre Filioque, nunquam Pater et Filius sine Spiritu sancto.

Item infra: »Nunquid ergo possumus quaerere utrum jam processerat de Patre Spiritus sanctus quando natus est Filius, an nondum processerat; et illo nato, de utroque processit, ubi nulla sunt tempora: sicut potuimus quaerere ubi invenimus tempora, voluntatem prius de humana mente procedere, ut quaeratur quod inventum proles vocetur, [Col. 0284D] qua jam parta seu genita voluntas illa perficitur, eo fine requiescens, ut qui fuerat appetitus quaerentis, sit amor fruentis, qui jam de utroque, id est de gignente mente, et de genita notione tanquam de parente ac prole procedat? Non possunt prorsus ista ibi quaeri, ubi nihil ex tempore inchoatur, ut consequenti perficiatur in tempore. Quapropter qui potest intelligere sine tempore generationem Filii de Patre, intelligat sine tempore processionem Spiritus sancti de utroque.« Testatur beatus Augustinus processionem Spiritus sancti tam de Patre quam de Filio fieri. Sed movet quaestionem de qua jam superius dictum est, utrum Spiritus sanctus ante Filii nativitatem processerit de Patre, et post nato Filio processerit etiam ab illo: sed in hanc [Col. 0285A] quaestionem illa compellit similitudo, qua dicitur de humana mente procedere voluntatem priusquam verbum formetur ex mente, ut fiat appetitus quidam voluntatis ad quaerendum, quod cum inventum fuerit, vocetur tanquam proles mentis, qua generata perficitur voluntas illa qua processit appetitus quidem ad quaerendum; sed haec voluntas et primo de mente nata est antequam quaereretur quod inveniri desiderabatur, quo invento plena perficitur, dum ex ipso invento multiplicatur; gaudet enim invenisse quod quaesivit: unde ex utroque nata voluntas, videlicet tam de mente quam de invento, procedit ab utroque; sed prius a mente, et post ab invento; inde videlicet ad quaerendum: hinc autem ut delectetur reperto. Nec tamen ista duplex est voluntas, [Col. 0285B] veluti prior mentis, posterior inventi, sed una unius quidem rei, videlicet inventi inchoationem habens ex mente ad quaerendum, perfectionem autem ejus quod quaerebat inventi: ut qui primo fuerit appetitus quidam quaerendi, post vero factus sit amor invento fruendi. Sed ista fiunt in rebus creatis quae tempore continentur; at in divinitate, tempus ubi nullum exstat, tale nihil valet reperiri. Non enim dicitur ibi vel ante fuisse Pater, vel post genitus esse Filius, sed semper Pater in Filio, et Filius in Patre mansit; nec Spiritus sanctus procedendo potuit praevenire nativitatem Filii: quoniam ubi nullum exstat tempus, nec ante vel post valet inveniri. Non enim potest consequenti perfici tempore, quod exordium nullum habet ex tempore. Qua [Col. 0285C] de re qui potest generationem Filii de Patre cogitare sine tempore, cogitet quoque processionem Spiritus sancti tam ex Patre quam ex Filio sine tempore. Sicut igitur non est quaerendum quando sit natus Filius de Patre, sic nullo modo quaerendum quando processerit Spiritus sanctus ab utroque; vel si nativitatem Filii praevenerit de Patre procedendo. Ubi namque sempiternitas inest, temporis ordo deest. Nec ex humanae conditione creaturae lex est ulla divinitatis aestimanda; quoniam ista facta sub tempore temporis ordinem servat: illa vero conditrix temporis nullo temporis jure disponitur: praevenit enim omnia quae tempore continentur.

Subjungit etiam aliud unde comprobet procedere Spiritum sanctum à Patre et à Filio sine tempore, [Col. 0285D] sicut constat genitum esse Filium de Patre sine tempore: dicit autem: »Et qui potest intelligere in eo quod ait Filius: Sicut habet Pater vitam in semetipso, sic dedit Filio vitam habere in semetipso (Joan. V, 26). Non sine vita existenti jam Filio vitam Patrem dedisse, sed ita eum sine tempore genuisse, ut vita, quam Pater Filio gignendo dedit, coaeterna sit vitae Patris qui dedit: intelligat sicut habet Pater in semetipso, ut de illo procedat Spiritus sanctus, sic dedisse Filio, ut de illo procedat idem Spiritus sanctus, et utrumque sine tempore; atque ita dictum Spiritum sanctum de Patre procedere, ut intelligatur, quod etiam procedit de Filio, de Patre esse et Filio; si enim quidquid habet de Patre Filius, de Patre habet, utique ut et de illo [Col. 0286A] procedat Spiritus sanctus. Sed nulla ibi tempora cogitentur, quae habent prius et posterius, quia omnino nulla ibi sunt.« Procedere Spiritum sanctum de Filio, sicut procedit de Patre, testificatur; quod tamen procedit a Filio dedisse Patrem Filio, non prius existenti, sed gignendo; quoniam quaecunque dedit Pater Filio, non tanquam minori, vel prius existenti, dedit, sed gignendo dedit. Et dat similitudinem qua clarius fiat quod approbat: »Qui potest, inquit, intelligere quod ait Filius: Sicut habet Pater vitam in semetipso, sic dedit Filio vitam habere in semetipso. Non sine vita existenti jam Filio vitam Patrem dedisse.« Existeret Filius sine vita, si prius aliquo modo fuisset quam viveret, ut existenti jam postea fuerit illa vita contributa. Quemadmodum Genesis [Col. 0286B] de primo Adam loquitur, dicens: Formavit igitur Deus hominem de limo terrae (Gen. II, 7). Et post infertur: Et insufflavit in faciem ejus spiraculum vitae. Prius namque eum dicit fuisse formatum, et postea jam formato, videlicet per propriae formationis qualitatem existenti, spiramentum vitae contributum. Sed non sic Filio Pater vitam dedit tanquam prius gigneret, cui postea genito vitam donaret: sed gignendo vitam dedit, quoniam substantialiter vita Filius est, cui gignendo vitam dedit. Homo denique prius formatus exstitit, et post vitam accepit, quoniam participando non nascendo vitam accepit: non enim substantialiter vita fuit, sed participatione vitae vixit. At vero Filius Patris unigenitus non participatione vitam accepit, sed substantialiter de Patre genitus est vita: [Col. 0286C] non enim existenti tanquam sine vita manenti data est vita, sed genitus est totus vitae coaequalis et consubstantialis vitae Patris, qui gignendo dedit ei vitam.

Sequitur: »Sed ita eum sine tempore genuisse, ut vita quam Pater Filio gignendo dedit, coaeterna sit vitae Patris qui dedit.« Hoc dicens ostendit vitam esse Patrem, et vitam esse Filium; sed vita Filius accepit a Patre, ut esset vita; non prius existens sine vita, sed genitus vita, quae coaeterna sit et consubstantialis vitae Patris, qui dedit Filio vitam generando. Quisquis hoc intelligere quomodo sit valet, intelligat quoque sicut habet Pater in semetipso ut de illo procedat Spiritus sanctus, sic dedisse Filio ut de illo procedat idem Spiritus sanctus. Vult enim approbare accepisse Filium a Patre sicut gignendo [Col. 0286D] vitam, sic etiam gignendo ut de illo procedat Spiritus sanctus, non alter, sedidem qui procedit a Patre. Et cum negare nemo sanae mentis valeat vitam sumpsisse Filium de Patre ut sit vita sicut est Pater, sic Patre ut de illo procedat possit accepisse Filium a consequenter negare non Spiritus sanctus: et hoc utrumque sine tempore; quoniam sicut sine tempore procedit a Patre, sic quoque sine tempore procedit a Filio; quoniam ista processio est minime temporalis, sed aeterna. Sicut enim nativitas Filii de Patre removet omne tempus, sic processio Spiritus sancti quae fit ab uroque, nullum tempus agnovit.

Adjungit: »Atque ita dictum Spiritum sanctum de Patre procedere, ut intelligatur quod etiam procedit [Col. 0287A] de Filio, de Patre esse et Filio.« Vult ut intelligatur cum legitur vel dicitur Spiritus sanctus de Patre procedere, pariter quoque de Filio significari procedere; et idcirco in Patris commemoratione Filium intelligendum; quoniam sit Filio de Patre ut procedat ab eo Spiritus sanctus. Et quia refertur ad auctorem Patrem a quo accepit Filius ut a se procedat Spiritum sanctum, propterea cum dicitur de Patre procedere, sentiendum pariter quod et a Filio procedat. Hinc etiam subjungit: »Si enim quidquid habet, de Patre habet Filius; de Patre habet utique ut et de illo procedat Spiritus sanctus.« Novimus autem dicente Filio, quod omnia quae Patris sunt, sint et Filii: sed haec cum sibi fuerint a Patre data, merito referentur ad eum a quo sunt data. Et idcirco [Col. 0287B] cum dicitur Spiritus sanctus a Filio procedere, refertur ad Patrem a quo sibi datum est ut ab illo procederet. Unde cum dicit Filius in Evangelio: Spiritus qui a Patre procedit (Joan. XV, 66), vult intelligi quod a se quoque dixerit eum procedere, sed sine ulla temporis admotione, quoniam non sit disquirendum utrum prius processerit Spiritus sanctus, et postea natus sit Filius; vel nato Filio, postea processerit Spiritus sanctus ab utroque: non est enim hic cogitandum prius vel posterius, quoniam nullum hic tempus aestimandum. Et in consequentibus: »Quomodo ergo non absurdissime Filius diceretur amborum, cum sicut Filio praestat essentiam sine initio temporis, sine ulla mutabilitate naturae generatio, ita Spiritui sancto praestet essentiam sine ullo initio [Col. 0287C] temporis, sine ulla mutabilitate naturae de utroque processio.« Monstrat processionem quidem Spiritus sancti tam de Patre fore quam de Filio, sed non quaerendum si prius de Patre; vel post de Filio; verum cogitandum quia sicut generatio Filio tribuit substantiam interveniente nullo tempore, nec aliqua intercedente mutabilitate, sic Spiritui sancto processio dedit substantiam praeter aliquod tempus, et praeter aliquam mutabilitatem: nec disputandam quid ante vel post, sed intelligendam de Patre Filii nativitatem, et ab utroque Spiritus sancti processionem.

Sequitur: »Ideo enim cum Spiritum sanctum genitum non dicamus, dicere tamen non audemus ingenitum, ne in hoc vocabulo vel duos Patres in illa Trinitate, vel duos qui non sunt de alio quispiam [Col. 0287D] suspicetur. Pater enim solus non est de alio, ideo solus appellatur ingenitus, non quidem in Scripturis, sed in consuetudine disputantium, et de re tanta sermonem qualem valuerint proferentium. Filius autem de Patre natus est; et Spiritus sanctus de Patre principaliter, et ipso sine ullo intervallo temporis dante, communiter de utroque procedit. Diceretur autem Filius Patris et Filii, si, quod abhorret ab omnium sanorum sensibus, eum ambo genuissent. Non igitur ab utroque est genitus, sed procedit ab utroque amborum Spiritus.« Perseverat approbare Spiritum sanctum tam de Patre quam de Filio procedere: obviat autem in hac propositione contradicentium disputationi, qui dicunt utriusque esse [Col. 0288A] Filium, si ab utroque procedit Spiritus sanctus: verum prius de nomine tractat, id est quid dicatur Spiritus sanctus, genitus an ingenitus, et negat neutro vocabulo appellandum: et causam infert, qua comprobet quod affirmat, ea videlicet: quia si dicatur genitus, erit duorum Filius, id est Patris et Filii, quod dicit execrabile christianae pietati; sed nec ingenitum posse vocitari; hoc enim proprie Patri deputatur, quoniam de nullo est alio; sui namque principium est ex sese consistens, nec aliquid habet praecedens; est enim universitatis princicipium, fons et origo. Cum igitur nec genitus, nec ingenitus dici fideliter possit Spiritus sanctus, procedens proprie vocitatur, sed non a solo solus, videlicet a Patre solo solus Spiritus sanctus procedens, [Col. 0288B] quemadmodum Filius solus a solo Patre dicitur natus: procedit autem ab utroque, id est et a Patre et a Filio intemporaliter, quoniam aeternaliter; nec tamen dicuntur eum genuisse, quoniam nec Filius Patris est, nec Filius Filii, sed ab utroque procedens. Est enim amborum Spiritus. Sic evidenti ratione monstratur ab utroque procedere Spiritus sanctus, dum manifeste docetur non eum solum a solo Patre procedere, ne Filius esse Patris dicatur: sed nec a solo Filio, ne Filius Pater esse blasphemetur, sed dicitur Spiritus sanctus et procedens, et de utroque procedens.



CAPUT IV. Ex eodem.

Movet autem multos quid sit inter generationem [Col. 0288C] et processionem. Ista vero quaestio quoniam inexplicabilis esse videtur in illa incorporea et invisibili Trinitate, dicendum quid praeclarissimus auctor Augustinus senserit. Subjungit itaque (lib. XV de Trinit., c. 27) sic loquens: »Verum quia in illa coaeterna, et coaequali et incorporali, et ineffabiliter immutabili, atque inseparabili Trinitate difficillimum est generationem a processione distinguere, sufficiat interim eis qui extendi non valent amplius, id quod de hac re in sermone quodam proferendo ad aures populi Christiani diximus, dictumque conscripsimus. Inter caetera enim cum per Scripturarum sanctarum testimonia docuissem, de utroque procedere Spiritum sanctum. Si ergo, inquam, et de Patre et de Filio procedit Spiritus sanctus, cur [Col. 0288D] Filius dixit: De Patre procedit? Cur putas, nisi quemadmodum solet ad eum referre, et quod ipsius est, de quo et ipse est? Unde illud est: Mea doctrina non est mea, sed ejus qui me misit (Joan. VII, 16). Si igitur hic intelligitur ejus doctrina, quam tamen dixit non suam, sed Patris, quanto magis illic intelligendus est et de ipso procedere Spiritus sanctus, ubi sic ait: De Patre procedit: ut non diceret, de me non procedit? A quo autem habet Filius ut sit Deus (est enim de Deo Deus) ab illo habet utique ut etiam de illo procedat Spiritus sanctus: ac per hoc Spiritus sanctus, ut etiam de Filio procedat, sicut procedit de Patre, ab ipso habet Patre. Hic utcunque etiam illud intelligitur, quantum a talibus [Col. 0289A] quales nos sumus intelligi potest, cur non dicatur natus esse, sed potius procedere Spiritus sanctus; quoniam si et ipse Filius diceretur, amborum utique Filius diceretur; quod absurdissimum est. Filius quippe nullus est duorum, nisi patris et matris. Absit autem ut inter Deum Patrem et Deum Filium tale aliquid suspicemur; quia nec Filius hominum simul ex patre et matre procedit; sed cum in matrem procedit ex patre, non tunc procedit ex matre: et cum in hanc lucem procedit ex matre, non tunc procedit ex Patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit: quamvis hoc Pater Filio dederit, ut quemadmodum de se, ita de illo quoque procedat. Neque [Col. 0289B] enim possumus dicere quod non sit vita Spiritus sanctus, cum vita Pater, vita sit Filius: ac per hoc sicut Pater cum habeat vitam in semetipso, dedit et Filio habere vitam in semetipso; sic ei dedit [a 1Kb] vitam Spiritum sanctum procedere de illo sicut procedit et de ipso.«

Haec beatus Augustinus de sermone quem se dixit fecisse coram populo, transtulit in librum decimum quintum de sancta Trinitate. De quo sermone supra jam testimonia posuimus, et quid nobis visum exinde fuerit breviter diximus, quae replicare nunc credimus non esse necessarium. Hoc solummodo dicendum quod inter generationem ac processionem hanc dicit esse differentiam, quod generatio sit Filii, quoniam ipse natus esse dicatur de Patre; processio [Col. 0289C] vero pertineat ad Spiritum sanctum; nec eum posse dici generatum; quod si dicatur natus, tam Patris quam Filii esse dicetur: quod summae dicit esse stultitiae, neque divinae generationi convenire. Quando namque quisque Filius de Patre, Filioque natus exstitit? Ergo quoniam ista sunt absurdissima, dicatur Filius natus de Patre, Spiritus vero sanctus procedens ab utroque. Nec hoc inconvenienter. Dictum namque est, Patrem solum ex nullo: ex Patre vero Filium et Spiritum sanctum. Et Patrem esse vitam, Filium etiam vitam, Spiritum quoque sanctum vitam. Sed vitam de nulla vita Patrem solum; Filium vero vitam de Patre solo, sed genitam; Spiritum quoque sanctum vitam non de solo Patre, nec de solo Filio, sed ab utroque; sed non sic de Patre, ut [Col. 0289D] inde procedat in Filium, et rursus de Filio procedat ad creaturae sanctificationem: non enim isthic ulla momenta temporis, vel ordo cogitandus. Simul denique procedit ab ambobus, id est, cum procedit a Patre, procedit a Filio; et cum procedit a Filio, procedit a Patre, nullo vel tempore vel ordine mediante: hoc tamen interesse ut Pater a nullo acceperit, ut de illo procederet Spiritus sanctus: at vero Filius a Patre percepit, ut ab eo procederet idem Spiritus sanctus.

Item in libro disputationis contra quinque Haereses, [Col. 0290A] sic de Spiritu sancto sermonem terminans, ait: »Quid aliud dicam fatigatus fatigatis? Qui Spiritum sanctum a Patre et Filio, aeternitate, substantia, vel communione separat, eumque negat Spiritum esse Patris et Filii, plenus est spiritu immundo, vacuus Spiritu sancto.« Audiant haec impugnatores veritatis, negantes Spiritum sanctum de Patre Filioque procedere. Quod cum negant, negant eum esse Patris Filiique Spiritum: et pertimescant se spiritu plenos esse immundo, vacuosque Spiritu sancto: nec posse veniam consequi, tantae si non blasphemiae renuntiaverint. Quod si nolunt audire maligni, audiant pietatis amici, et exhorrescant impietatis blasphemiam, ut repleantur Spiritu sancto.

Item in libro contra Maximinum Arianum (lib. [Col. 0290B] III, cap. 5): »Dicis vos Spiritum sanctum honorare, ut doctorem, ut ducatorem, ut illuminatorem, ut sanctificatorem: Christum colere ut creatorem: Patrem cum sincera devotione adorare ut auctorem. Si auctorem propterea dicis Patrem, quia de ipso est Filius, non est autem ipse de Filio: et quia de illo et Filio sic procedit Spiritus sanctus, ut ipse hoc dederit Filio, gignendo eum talem ut etiam de ipso procedat Spiritus sanctus. Si creatorem sic dicis Filium, ut creatorem non neges Patrem, nec Spiritum sanctum. Si denique Spiritum sanctum dicis sic doctorem, ducatorem, illuminatorem, sanctificatorem, ut haec opera nec Patri audeas auferre, nec Filio, ista tua etiam nostra sunt verba.« Haec sanctus Augustinus adversus Arianos. [Col. 0290C] Videant isti cujus velint esse fidei vel imperatores, vel Ariomanitae. Si negant Spiritum sanctum de Patre Filioque procedere, catholicae fidei repugnant; et Ariani dogmatis assertores efficiuntur. Quod si catholici sunt, et oderunt pravi dogmatis falsitatem, non arguunt Latinos, imo catholicam confitentem Spiritum sanctum de Patre Filioque procedere; ista quoniam negare, Arianae perfidiae manifestum est consentire.

Item in eodem libro (cap. 14): »Quaeris a me: (nimirum Maximum Arianum interpellans, cui loquebatur) si de substantia Patris est Filius, de substantia Patris est Spiritus sanctus, cur unus Filius sit, et alius non sit Filius? Ecce respondeo, sive capias, sive non capias: De Patre est Filius, de Patre est [Col. 0290D] Spiritus sanctus; sed ille genitus, iste procedens. Ideo ille Filius est Patris, de quo est genitus; iste autem Spiritus utriusque, quoniam de utroque procedit.« Negabat Maximinus Arianus, contra quem agit beatus Augustinus, Spiritum sanctum de Patre procedere. Dicebat enim eum minorem Filio, nec consubstantialem Patri, volens evacuare quod fides catholica tenet, Spiritum sanctum consubstantialem Patri Filioque. Et ideo dicebat: Si de substantia Patris foret Spiritus sanctus, sicut de substantia Patris est Filius, esse jam consequenter duos filios. [Col. 0291A] Cui respondens beatus Augustinus, dicit eum et de Patre procedere, quoniam ejusdem est cum Patre substantiae; nec tamen esse Filium, quoniam non est natus, sed procedens: Filius namque qui est natus, est de substantia Patris, et idcirco Filius, quia natus. At vero Spiritus sanctus, quanquam sit de substantia Patris, non est tamen Filius, quia non est genitus. Procedit autem de substantia Filii, quoniam est utriusque Spiritus, et consubstantialis amborum. Hoc qui negat, Arianis consentit et catholicae fidei contradicit.

Sequitur: »Sed ideo cum de illo Filius loqueretur, ait: De Patre procedit (Joan. XV, 26): quoniam Pater processionis ejus est auctor, qui talem Filium genuit, et gignendo ei dedit ut etiam de ipso procederet [Col. 0291B] Spiritus sanctus. Nam si non procederet et de ipso, non diceret discipulis: Accipite Spiritum sanctum (Joan. XX, 22); eumque insufflando daret, ut a se quoque procedere significaret, aperte ostenderet flando, quod inspirando dabat occulte. Quia ergo si nasceretur, nec tantum de Patre, nec tantum de Filio, sed de ambobus utique nasceretur: sine dubio Filius diceretur amborum. Ac per hoc quia Filius amborum nullo modo est, non oportuit eum nasci de ambobus. Amborum est ergo Spiritus, procedendo de ambobus.« Approbat quod de Filio procedat Spiritus sanctus, et hoc voluisse significare Filium, cum de illo loqueretur in Evangelio, dicens: De Patre procedit. Non enim eo modo dixit hoc ut eum a se negaret procedere, sed auctoritatem processionis [Col. 0291C] retulit ad Patrem, qui talem genuit Filium, et illi gignendo contulit, ut non solum de Patre, verum etiam de Filio procederet Spiritus sanctus. Et hoc affirmat ex alio testimonio, quo post resurrectionem apparens discipulis Salvator ait: Accipite Spiritum sanctum. Et ne verbis tantum, verum etiam insufflatione daret quod eos accipere jubebat, dicit quod insufflando locutus sit discipulis ut acciperent Spiritum sanctum; eumque insufflando dederit, significans aperte flando a se procedere, quod spirando dabat occulte. Pariter quoque solvens quaestionem, ne Filius sit amborum, quoniam procedit ab ambobus, sicut impietas Ariana calumniabatur, dicens, »Quia si nasceretur Spiritus sanctus, non tantum nasceretur de Patre, nec tantum nasceretur de Filio;« [Col. 0291D] quoniam procedit ab utroque. Procedit, inquam, non nascitur: sed de ambobus utique nasceretur, quoniam procedit ab ambobus; et diceretur sine dubio Filius amborum. Nunc autem removetur generatio Spiritus, quoniam non est Filius nec Patris, nec amborum; ac propterea non oportuit nasci de ambobus; quoniam qui nativitatem non habet, filietatem refutat, et qui filius non est, nasci nullo modo debuit. Est autem amborum Spiritus procedendo de ambobus. Subvertit igitur Arianam calumniam, falsitatis invidia conflatam, et impietatis malignitate progenitam, asserere cupientem non esse Spiritum de substantia Patris, quia si foret, esset Filius. Sed iste vir catholicus catholica disputatione [Col. 0292A] demonstrat esse quidem de substantia Patris Spiritum, nec tamen esse Filium; quoniam non est idem procedere, quod est nasci.

Hinc consequenter intulit: »Quid autem inter nasci et procedere intersit, de illa excellentissima natura loquens, explicare quis potest? Non omne quod procedit nascitur, quamvis omne procedat quod nascitur; sicut non omne quod bipes est, homo est; quamvis bipes sit omnis qui homo est. Hoc scio: distinguere autem inter illam generationem et hanc processionem, nescio, non valeo, non sufficio.« Testatur doctor eximius, et haereticorum expugnator vehementissimus, Spiritum sanctum non esse Filium, qui non est natus, sed procedit, non a Patris tantum substantia, sed etiam a Filii. Cum autem sit [Col. 0292B] utriusque substantiae consors, ut pote consubstantialis, et dicatur de Patre procedere de quo et nascitur Filius, non parva vertitur quaestio, quid sit inter nativitatem et processionem. Et confitetur de illa excellentissima natura non solum sibi, verum nulli mortalium possibile fore distinguere, quid sit inter nasci et procedere; quamvis comprehendatur quod non omne quod procedit, nascatur; attamen omne procedens est quod nascitur: non enim potest aliquid nasci, si non procedat ex eo de quo nascitur, ut filius ex parente. Cum enim ex secretis uteri materni procedit in lucem, dicitur nasci, sed non ita cum procedit ex secretis patris in matrem. Processionem quippe negare non valemus, cum fiat defluxio seminis in uterum matris, de quo postea filius procedens [Col. 0292C] natus esse dicitur. Non ista dicimus velut alio tempore de Patre processerit Spiritus, et alio de Filio; verum ostendere volentes non omnem processionem esse generationem; omnem autem generationem esse processionem: sicut non omne quod bipes est, homo est; quamvis bipes sit omnis qui homo est. Hoc quod ponit exemplum, propter distinctionem ponit nativitatis et processionis; non tamen proprie significans quid sit nasci vel procedere, sed veluti cum dicitur: quid sit species, quid sit genus. Bipes enim genus est ejus speciei quae est homo; et homo species est ejus generis quod est bipes; si genus consideres, et homo, et volatile bipedes sunt; si speciem, homo bipes est. Idcirco dixit: Non omne bipes homo; quoniam hoc generali vocabulo [Col. 0292D] etiam aves comprehenduntur. At vero cum dixeris hominem, comprehendis omnem quidem hominem simul, sed non omne quod est bipes: amplius enim significat quam homo; et ideo haec definitio nec hominem proprie significat, nec bipedem proprie: sic et processio et nativitas. In processione namque monstratur nativitas, sed non semper: veluti cum dicitur: De ore sapientis procedit mel. Et Psalmista de sole: Et ipse tanquam sponsus procedens de thalamo suo (Psal. XVIII, 6). Thalamum namque solis secretum quoddam, et ab hominum conspectu remotum significat, unde lucem praebiturus mortalibus singulis diebus procedit. At vero nativitas processionem semper [Col. 0293A] ostendit, quia nunquam potest fieri sine processione: quidquid enim nascitur, etiam procedit: ac propterea dicit quidem beatus Augustinus quid sit generatio et processio, sed sicut in genere, vel sicut in specie, non vero sicut in proprio; dicit enim haec se nescire, nec propriis finibus illa posse distinguere. Et cur hoc? subjicit causam, inquiens: »Quia et illa et ista est ineffabilis, id est generatio Filii, et processio Spiritus sancti.« Sicut propheta de Filio loquens, ait: Generationem ejus quis enarrabit (Isa. LIII, 8)? ita de Spiritu sancto verissime dicitur: Processionem ejus quis enarrabit?

Quibus verbis ostendit et nativitatem Filii, sicut processionem Spiritus sancti, non enarrari posse, quia sint ineffabiles: ac propterea non deberi scrutari [Col. 0293B] quod non possit enarrari; quia nullo modo possit comprehendi. Debere vero sufficere quod super his Scriptura sancta testatur, natum Filium de Patre, Spiritum vero sanctum procedere, non a Patre solum, verum et a Filio; sicut consequenter insinuat, dicens: »Satis sit ergo nobis, quia non est a seipso Filius, sed ab illo de quo natus est, non est a seipso Spiritus sanctus, sed ab illo de quo procedit. Et quia de utroque procedit, sicut jam ostendimus, unde et Spiritus Patris dictus est, ubi legitur: Si autem Spiritus ejus qui suscitavit Christum a mortuis, habitat in vobis. Et Spiritus Filii, ubi legitur: Qui autem Spiritum Christi non habet, hic non est ejus (Rom. VIII, 9).« Hic adversus Maximinum Arianum doctor Augustinus agens, ostendit Spiritum [Col. 0293C] sanctum tam de Patre quam de Filio procedere, quod qui negare contendunt, Ariomanitas se fore confitentur, nec consubstantialem Spiritum sanctum Filio fatentur: quoniam si non procedit ab illo, non est ejusdem substantiae cujus est Filius: ac per hoc jam aut creaturam Spiritum sanctum blasphemabit, aut Filium non omnia quae Patris sunt habere denegabit. Negare vero non potest Spiritum sanctum Spiritum esse Filii, dicit enim Apostolus: Quoniam estis filii, misit Deus Spiritum Filii sui in corda nostra, clamantem: Abba, Pater (Gal. IV, 6). Quod si est Spiritus Filii, sicut Apostolus confitetur, aut erit subjectus, quod vult Arianus, qui connumerat eum creaturis; aut procedens ex Filio, quod confitentur catholici. Eligant ergo quod volunt imperatores Graecorum: [Col. 0293D] negare non possunt Spiritum sanctum Spiritum esse Filii; dicant ergo quomodo Filii, si non procedit ab ipso. Nam si processionem negant, praedicant creationem, quod impietatis esse constat Arianae, quia non potest esse Filii Spiritus, si non vel creatus sit, vel procedens ab illo.

Item in consequentibus (cap. 17): »Quid est autem: In principio erat Verbum (Joan. I, 1); nisi in Patre erat Filius? Et ipse Filius interrogatus a Judaeis, quis esset, respondit: Principium qui et loquor [Col. 0294A] vobis (Joan. VIII, 2). Pater autem principium non de principio; Filius principium de principio: sed utrumque simul, non duo, sed unum principium. Sicut Pater Deus, et Filius Deus, ambo autem simul, non duo dii, sed unus Deus. Nec Spiritum sanctum de utroque procedentem negabo esse principium, sed haec tria, simul sicut unum Deum, ita unum dico esse principium.« Negat esse creaturam Spiritum sanctum, dicens eum esse principium sicut Pater est principium, et Filius principium: sed Pater principium de nullo principio, Filius autem principium, sed de Patre principio: Spiritus quoque sanctus principium non de nullo principio, nec de Patre solum principio, sed de utroque, id est Patre principio Filioque: nec tamen tria principia, sed [Col. 0294B] unum principium; quemadmodum non tres dii Pater et Filius et Spiritus sanctus, quamvis singulus eorum dicatur Deus: sed hi tres unus Deus.

Item in posterioribus (cap. 21): »Lux de luce, Filius de Patre, et simul ambo lux una: sicut Deus de Deo, et simul ambo utique Deus unus; et hoc totum non sine Spiritu amborum.« Quod dicens testatur eum ab utroque procedere. Nam si Spiritus est Patris, quia procedit a Patre; consequenter quoque Spiritus est Filii, quoniam procedit ab illo: non enim diversa causa dicitur Spiritus esse Patris, et Spiritus Filii, sed una eademque; illa videlicet, quia procedit ab utroque, sicut Spiritus est utriusque. Nam si dicas eum Spiritum Patris, quia procedit de Patre, quaenam causa restat ut dicatur Spiritus [Col. 0294C] Filii, nisi quia procedat et ab illo? Haec beatus Augustinus adversus Maximinum agens Arianum, de sancti Spiritus processione ex Filio sensit, dixit, scripsit, Arianam perfidiam damnans, catholicae vero fidei pietatem affirmans; cui contradicere quis molitus fuerit, hostis catholicae fidei reperitur.

Hic etiam in collatione dialogi contra Pascentium Arianum disputans (Altercatio Pascentii cum Aug., epist. 178, med.) ait: »Si enim in homine credente ipse totus Deus credendus est habitare, quomodo Filium totum in se Pater, aut Filius Patrem totum non credatur excipere? Ac per hoc ipse in Patre, et Pater in eo manet, et ex Patre et Filio sanctus credendus est Spiritus non solum processisse, sed semper ad agenda opera Trinitatis omnino procedere.« [Col. 0294D] Unum esse dicit sanctum Spiritum ex sancta Trinitate cooperatorem, qui non solum substantia, verum operatione Patri Filioque copuletur tanquam ab utroque procedens, et cum utroque cooperans: quod non posset facere, si non ab utroque procedendo substantiam et accepisset et accipiat.



CAPUT V. Ex Gennadio et Fulgentio.

Gennadius, [a 1Kb] Constantinopolitanus episcopus, vir multa lectione antiquorum peritus, in libro Ecclesiasticorum [Col. 0295A] Dogmatum de Spiritus sancti processione sic loquitur: »Credimus unum Deum esse Patrem et Filium et Spiritum sanctum. Patrem eo quod habeat Filium; Filium eo quod habeat Patrem; Spiritum sanctum, eo quod sit ex Patre et Filio. Pater ergo principium divinitatis, principale nomen: quia sicut nunquam fuit non Deus, ita nunquam fuit non Pater, a quo Filius natus, a quo Spiritus sanctus non natus; quia non est Filius, neque ingenitus, quia non est Pater; nec factus Spiritus sanctus, quia non est ex nihilo, sed ex Deo Patre, et Deo Filio Deus procedens.« Dilucide satis esse profitetur Spiritum sanctum ex Patre et Filio, quod est de substantia Patris Filiique procedere. Non enim aliter ex utroque poterat esse, si non [Col. 0295B] substantialiter procederet ab utroque. Propter quod dicit in consequentibus, quod ex Deo Patre et Deo Filio Deus sit procedens. Et cum eum dicat procedentem, negat tamen eum dici debere vel natum, quia non est Filius, vel ingenitum, quia non est Pater.

Fulgentius episcopus, litterarum studiis admodum eruditus, et vitae sanctitate perspicuus, ab Arianis quoque pro catholica fide multa perpessus, in libro Quaestionum de Spiritus sancti processione sic ait: »Sic totum quod est ipsa natura, commune tribus invenitur esse personis, ut aliquid tamen inveniatur, quo proprie unaquaeque persona noscatur: quod tamen nec inveniatur separabile, nec possit esse commune. Nam proprium Patris dicimus esse, quod genuit: proprium dicimus Filii [Col. 0295C] esse, quod solus de solo Patre natus est, proprium Spiritus sancti quod de Patre Filioque procedit. In his vero propriis nulla est naturae separatio, sed quaedam personalis agnitio.« Dicit hic auctor quid commune, quid proprie unaquaeque sanctae Trinitatis persona noscatur habere; commune quidem inest tribus personis unius naturae consubstantialitas; proprium vero singulis, quod Pater solus genuit, Filius solus natus de Patre solo, Spiritus sanctus quod de Patre Filioque procedit. Qua de re qui recipiunt Patris inesse proprium, quod sit genitor, et Filii proprium, quod sit genitus, recipiant quoque necesse est esse Spiritus sancti proprium, quod de Patre Filioque procedit. Quod si negare contendunt, dicant quid sit ei proprium. Nam processio de [Col. 0295D] Patre communis est etiam Filio; quoniam omne quod nascitur procedit etiam, ergo secundum doctoris hujus sententiam, proprium est Spiritus sancti quo de Patre Filioque procedit, quod nec Patri nec Filio cernitur esse commune: siquidem Pater de nullo, Filius vero de solo Patre, Spiritus autem sanctus de utroque.

Item in consequentibus: »Non ergo potuit Spiritum sanctum divinitas Filii accipere, cum ipse Spiritus sanctus sic procedat a Filio, sicut procedit a Patre; et sic detur a Filio, sicut datur a Patre. Nec illa natura, unde Spiritus sanctus habet originem, potuit vel exspectare vel accipere largitatem. Spiritus ille totus est Patris, totus est Filii; [Col. 0296A] quia unus naturaliter Spiritus est Patris et Filii. Proinde totus de Patre procedit et Filio, totus in Patre manet ac Filio; quia sic manet ut procedat, sic procedit ut maneat. Unde naturaliter hanc habet cum Patre ac Filio unitatis plenitudinem, et plenitudinis unitatem, ut totus a Patre, totus habeatur a Filio. Non ergo accepit Spiritum sanctum divinitas Filii, cum qua unius est naturae Spiritus sanctus, et ex qua habet quidquid habet, imo de qua est hoc quod est; quia quod naturaliter habet, hoc est.« Locus iste tractatur de plenitudine divinitatis Christi, et de ipsius humanitate: humanitatem quidem dicit accepisse Spiritum sanctum, non quidem ad mensuram, quia divinitatis plenitudo consistit in illa, sicut Evangelium testatur, dicens de Christo: [Col. 0296B] Et vidimus gloriam ejus, gloriam quasi unigeniti a Patre, plenum gratiae et veritatis (Joan. I, 14). Veritas ad divinitatem, gratia refertur ad donum. Ut enim homo de Virgine natus perfectus esset Deus, sicut perfectus est homo, non merito, sed gratiae divinae dono percepit. At vero divinitas naturaliter habet, ut sit plena atque perfecta, nullius indiga, nec minorationem valens accipere, nec augmentum sustinere. Secundum hanc divinitatis plenitudinem Filius Dei Christus non potuit Spiritum sanctum accipere, quandoquidem ipse Spiritus sanctus sic procedat ab ipso, sicut et a Patre procedit, et detur ab illo nihilominus, quemadmodum datur a Patre. Qua de re divinitas Filii, de qua sumit originem Spiritus sanctus, non valet accipere largitatem ejus, [Col. 0296C] cui sit causa existendi: est enim ille Spiritus totus Patris, et totus Filii; et cum sit amborum totus, vel alterutrius totus, non convertibilitate fit, ut Pater et Filius dicantur esse Spiritus sanctus velut ab illo suscipientes essendi causam; nec solus Filius Spiritus sancti Filius, velut ab illo percipiens existentiam, quoniam naturaliter unus Spiritus est tam Patris, quam Filii, percipiens ab illis essentiam. Proinde sicut beatus Fulgentius testatur, totus de Patre procedit, et totus de Filio: non enim pars illius a Patre, pars quoque procedit a Filio; neque pars manet ejus in Patre, pars rursus in Filio. Est enim insecabilis, et impartibilis, neque ex diversis compositus: et sic manens ut procedat, sic procedens ut maneat. Naturaliter enim habet cum Patre [Col. 0296D] ac Filio plenitudinem unitatis, et unitatem plenitudinis, et totus habetur a Patre, et totus habetur a Filio. Non ergo divinitas Filii Spiritum sanctum accepit, quem prius non habuit, cum sit Spiritus sanctus ejusdem naturae cujus est Filius, utpote de quo accepit quidquid habet, imo de quo est hoc quod est; quoniam substantialiter de divinitate Filii est. Quibus omnibus evidenter ostenditur Spiritus sancti processio non minus esse de Filio quam de Patre: quod quisquis negare intenderit, negabit pariter Spiritus sancti subsistentiam: quoniam non potest subsistere, nisi essentiam accipiat ab illo de quo procedendo subsistit. Hoc sanctus Fulgentius adversus Arianam perfidiam disputans de Spiritus [Col. 0297A] sancti processione locutus est, approbans verissime dici tam a Patre quam a Filio procedere Spiritum sanctum, quoniam sit utriusque Spiritus, essentiam accipiens ab utroque; quod qui negat, monstratur Arianae perfidiae obnoxius esse.



CAPUT VI. Ex Athanasio.

Sed ad Athanasium, Alexandrinum episcopum, revertamur, quem in exordio catholicorum testium primum posuimus, ut is sit clausula testificationis de processione sancti Spiritus a Filio, qui fuit initium. In libro namque secundo de propriis Personis, et de unito nomine divinitatis adversus Arianos sic ait: »In hoc sane alius est Pater in persona, quia vere genuit; et in hoc est aliud Filius a Patre [Col. 0297B] in persona, quia vere ab eo genitus est. Sed in hoc alius est in persona Spiritus hic principalis paraclitus a Patre et Filio, qui in Pentecoste in apostolos effusus est, quia vere de unita divinitate Patris et Filii procedit.« Hic auctor singularum proprietatem personarum distinguens, et unitate divinitatis conjungens, ostendit quid singulis sit proprium, quid commune. Proprium Patris esse dicens, quod genuit; in quo nec Filio nec Spiritui sancto participatur, alioquin non ei esset proprium Patris vocabulum: et Filius in hoc discernitur a Patre quod genitus sit, ille genuerit; sed nec in generationis proprietate Spiritus sancti communionem recipit ullam, quoniam cum hic sit genitus, illo [Col. 0297C] non esse genitus approbetur. Spiritus autem sanctus hoc rursus habet proprium, ut nec genuerit, nec genitus sit, sed de unita Patris et Filii divinitate procedat; in quo nec Patri nec Filio communicat. Pater enim de nullo, Filius de solo Patre, Spiritus autem sanctus de Patre Filioque. Quod qui negare contendit, ostendat unde Spiritus sancti persona distinguatur a Patris Filiique proprietate. Et hae tres personae sanctae Trinitatis suis proprietatibus cum distinguantur a singulis, divinitatis unitate sociantur, ut nullam contineant in divinitatis communione differentiam, sed sit in personis proprietas, in divinitate indifferens unitas.

Item in libro septimo: »Cur qui me videt, videt et Patrem meum (Joan. XIV, 9), indicat, si non est in [Col. 0297D] his una invisibilis imago naturae veritatis? Cur legitis, servari veritatem Spiritus in vinculo pacis (Ephes. IV, 3), si eum de ipsa unita divinitate Patris, et Filii esse non accipitis? Cur legitis vas electionis dixisse: Omnes unum Spiritum potavimus (I Cor. XII, 18), si eum vos de unita vera deitatis natura discernitis?« Testatur Filium ejusdem naturae esse cujus sit Pater, quod negabant Ariani, quoniam sit in Patre Filioque una invisibilis imago naturae veritatis. Testatur et Spiritum sanctum ejusdem substantiae fore cujus sit et Filius, quoniam existat de unita [Col. 0298A] deitate Patris et Filii: quod dicens, liquido monstrat quod procedat ab utroque: cum enim sit deitas Patris et Filii sic unita, ut nullam differentiam recipere possit, non potest procedere Spiritus de deitate Patris, nisi procedat et de Filii. Quemadmodum nec de Filii deitate, nisi procedat etiam de Patris; alioquin unita deitas Patris et Filii non erit jam indifferens, si procedat Spiritus de deitate Patris, et non pariter procedat de deitate Filii: ac per hoc jam non erit unita: quod est impium et Arianum. Dicatur ergo, secundum fidem catholicam, quod beatus Athanasius confitetur, Spiritum sanctum de unita deitate Patris et Filii esse. Item testatur quod unum Spiritum potaverimus. Quod dicens, approbat non alium esse Patris Spiritum, et alium Filii, sed qui [Col. 0298B] sit Filii, sit etiam Patris, ipseque est de unita vera deitatis natura, id est, Patris Filiique substantia, quae tanta unitate consistit, ut nulla separatione dividatur; cujus substantiae dum Spiritus sanctus sit quoque unus, approbatur evidenter a Patre Filioque procedere, quibus in unita natura deitatis conjungitur.

Item infra: » [a 1Kb] Hypocritae, quemadmodum suscipitis: Haec omnia operatur atque idem Spiritus, dividens unicuique sicut vult (I Cor. XII, 11), si eum de unita deitatis operatione secernitis? Unita deitas totius est sanctae Trinitatis, in qua pariter consistit et persona Spiritus sancti, sine qua nec Trinitas erit.« Ergo dicens deitatem unita operatione conjungi, testatur Spiritui sancto Patrem Filiumque [Col. 0298C] cooperari; nec posse natura secerni quos eadem operatio conjungit. Consequenter ergo de unita constat natura Patris Filiique Spiritus, quibus et substantia jungitur et operatione. Item: »Hypocritae, quomodo accipitis dictum fuisse: Idem Spiritus, idem et Dominus, idem et Deus (Ibid., 4, 6); si eum vos verum Deum de vera natura, in omnibus mirabilia operantem non suscipitis?« Spiritum et Dominum dicit et Deum: et verum quidem Deum de vera natura. Dum dicit de vera natura, confitetur non a se fore Spiritum sanctum, sed de vera natura Patris Filiique. Sicut enim naturae veritate Pater et Filius non separantur, sic Spiritus sanctus de utriusque subsistit vera natura: quoniam non potest procedere de natura Patris, si non etiam procedat [Col. 0298D] de natura Filii: quoniam quae natura Patris est, eadem est et Filii. Et dicendo beatus Athanasius Spiritum sanctum verum Deum de vera natura, nec addendo Patris vel Filii, profecto dat intelligi de utriusque vera natura verum Deum Spiritum sanctum esse, in omnibus mirabilia operantem.

Item: »Hypocritae, per quem subministratur sermo sapientiae, sive verbum scientiae, sive fides, sive gratia sanitatis, sive operatio virtutum, sive prophetia, sive separatio Spirituum, nisi quoniam de unita plenitudine est?« Haec omnia quae commemorat, [Col. 0299A] dona sancti Spiritus esse nemo fidelium ambigit. Inferens autem in conclusione haec Spiritum sanctum posse, quoniam de unita plenitudine est, profecto confitetur quod de Patre Filioque procedit. Unita namque plenitudo divinitatis Patris est et Filii: nam cum sit plena divinitas Patris, et plena divinitas Filii, quia perfecta, quia non valens augeri; ita tamen unita, ut non duae plenitudines, sed una plenitudo; sicut nec duae deitates, sed una deitas et dicatur, et existat; et de hac unita plenitudine Patris et Filii procedit, plenus et ipse consistens Deus, quia non valens augmenti recipere quantitatem. Si enim juxta novam haeresim de Patre tantum procedit Spiritus, non de unita plenitudine procedit, quoniam non est illic communitas Filii, [Col. 0299B] singularitas ubi est Patris. Est autem hoc falsum atque haereticae pravitatis plenum. Dicatur igitur juxta beati Athanasii sententiam, de unita plenitudine procedere Spiritus sanctus, quoniam consistit de vera deitate tam Patris quam Filii verus Deus.

Item infra: »Ergo quia dixit: Verbo Domini coeli firmati sunt, et Spiritu oris ejus omnis virtus eorum (Psal. XXXII, 6), cognosce hoc Verbum substantivum non aliunde quam de Patre proprium natum fuisse; sed et Spiritum oris ejus eum Spiritum dixit, qui de ipsa unita substantia processit.« Ariani negabant tam Filium quam Spiritum sanctum Patris esse consubstantiales, et ideo per totius disputationis textum praesentem tam Filii quam sancti Spiritus consubstantialem deitatem Patri contendit approbare: [Col. 0299C] quemadmodum loco praesenti, Verbo Domini coelos firmatos dicens, Filii divinitatem; Spiritu vero oris ejus omnem virtutem eorum, Spiritus sancti consubstantialitatem significat. De quo subjungit etiam, quod de ipsa unita substantia processit. Insinuans profecto quod de Patre Filioque procedat, quorum est unita substantia. Hinc consequenter ait: »Sic autem invenimus non ex alia natura quam de ipsa.« Subauditur esse Spiritum sanctum. Blasphemabant Ariani Spiritum sanctum ex alia natura fore quam sit Pater: nam contendebant eum esse creaturam. Quos explodens beatus Athanasius, dicit eum non ex alia natura esse quam Pater, et de unita substantia Patris Filiique processisse. Ac per hoc testatur unitam esse Patris et Filii et Spiritus sancti [Col. 0299D] substantiam, quam Graeci dicunt et unitam ejusdemque esse Trinitatis operationem.

[a 1Kb] In libro octavo: »Quomodo ergo duo ligna conjuncta missa in fornacem ignis, et de duobus lignis procedit flamma inseparabilis, sic de Patre et Filii virtute procedit Spiritus sanctus, ipsam virtutem deitatis habens.« Nemo putet Deum Patrem et Deum Filium tanquam duo ligna unius flammae voluisse dicere beatum Athanasium subjectos Spiritui [Col. 0300A] sancto, verum de rebus materialibus sumpsisse similitudinem ejus rei, quae non est materialis, vel loco divisibilis; et non ex toto, sed pro parte: non enim creatura potest ex omni parte Creatori consimilis inveniri, qua de re sensum debemus potius intelligentiae perpendere. Dicit enim, non quia Spiritus sanctus de Patre Filioque procedit tanquam de duobus lignis unus ignis et inseparabilis, Spiritum sanctum idcirco separabilem videri; vel tanquam duos spiritus, unum Patris et alterum Filii, sed unum eumdemque Spiritum sanctum, unam eamdemque deitatis virtutem habentem, quam habet Pater et Filius, a quibus procedit. Nec hoc vel impossibile, vel incredibile videri, quoniam in rebus materialibus inveniatur aliquid de duobus nasci [Col. 0300B] quod singulariter subsistat, nec dualitatem recipiat. Item in eodem libro: »Pater in Filio, et Filius in Patre; Spiritus autem sanctus conjunctio divinae virtutis, et unitas Trinitatis.« Haec dicens ostendit Spiritum sanctum charitatem esse Patris et Filii, neque enim aliud est quo potentius et convenientius unitas sanctae Trinitatis perficiatur. Non tamen sic accipiendum hic charitatem, quae est Spiritus sanctus, ut sit qualitas, et non substantia, cum una sit persona sanctae Trinitatis. Conjunctionem autem appellat Spiritum sanctum, vel unitatem Patris et Filii, quoniam de utroque procedens utrumque conjungit, manens ipse non divisus, non separatus, et consubstantialis, quoniam sanctae Trinitatis unus existit.

[Col. 0300C] Item in libello Fidei (lib. II de fidei unitate ad Theophilum) sic ait: »Pater verus genuit Filium verum, Deum de Deo, lumen de lumine, vitam ex vita, perfectum de perfecto, totum a toto, plenum a pleno; non creatum, sed genitum, non ex nihilo, sed a Patre, unius substantiae cum Patre: et Spiritum sanctum verum Deum, non ingenitum, neque genitum, non creatum, nec factum, sed Patris et Filii, semper in Patre et Filio.« Et hic Spiritum sanctum nec genitum dicit esse, nec ingenitum, eo quod Filius sit genitus, sicut superius dixit, Pater autem ingenitus, nec tamen propterea vel creatum, vel factum, cum sit Patris et Filii Spiritus, semper in Patre et Filio permanens. Dicens autem Patris Filiique esse Spiritum, non tamen creatum, neque [Col. 0300D] factum, ostendit ab utroque procedentem, qui tanquam consubstantialis et coaeternus in Patre sit semper et in Filio, quo sanctae Trinitatis unitas nec loco nec tempore separabilis exstat. Item in libro decimo ponens testimonium Apostoli dicentis: »Quis enim cognovit sensum Domini qui instruat eum? Nos autem sensum Christi habemus (I Cor. II, 16).« Quo posito subjungit: »Sensum autem Jesu Christi in substantia propria Apostolus Spiritum sanctum esse [Col. 0301A] professus est.« Substantiam propriam Christi beatus Athanasius appellat divinitatem ejus, cujus substantiae sensum Spiritum sanctum esse profitetur: sensum autem in hoc loco non secundum humani corporis vel auditum, vel visum sentiendum, sed secundum quod appellamus sensum animi, intellectum ejus significare volentes. Dicit autem intellectum Jesu Christi Spiritum sanctum, non quod non intelligat a se, ut intellectus ejus sit Spiritus sanctus; est enim sapientia Patris: Attingens a fine usque ad finem fortiter, et disponens omnia suaviter (Sap. VIII, 1); sed ideo vult Christi sensum accipi Spiritum sanctum, ut nos instruat de Christi substantia Spiritum esse sanctum: sicut enim sensus animi non potest ab animo separari, nec aliunde [Col. 0301B] quam ab animo nascitur, ita Spiritus sanctus cum dicatur secundum Apostolum sensus esse Jesu Christi, non a substantia divinitatis Christi separatur, nec aliunde quam ex ea procedit; est enim consubstantialis Filii, processionem habens ipsius de divina substantia.

Et posterius: »Audientes ergo et Salvatorem dicentem: Ego sum vita (Joan. XIV, 6); et Paulum scribentem: Lex enim Spiritus vitae (Rom. VIII, 2); et rursum: Misit Deus Spiritum Filii sui in corda nostra (Gal. IV, 6); videntes etiam Unigenitum in faciem apostolorum inspirantem, et dicentem: Accipite Spiritum sanctum (Joan. XX, 22); inspirationem Filii in propria vita et substantia manentis, Spiritum esse docemur. Et neque genitum, neque [Col. 0301C] creatum esse a Filio sapiamus.« Quibus omnibus instruimur Spiritum sanctum de Filio procedere, et in propria vita substantiaque manere. Et licet inspiretur a Filio, quod est eum de Filio procedere, non esse tamen neque creatum, neque genitum ab illo. Non est enim neque Filius, neque creatura Spiritus sanctus. Quibus evidenter instruit ejusdem Spiritum sanctum esse substantiae cujus est et Filius, utpote procedens ab illo; nec qui sit unus de creaturis, sed creaturarum sanctificator. Unde cum dicit eum secundum Apostolum Spiritum Filii, non vult eum intelligi subjectum, quia non est creatus; sed vult ut intelligatur procedens, non tamen genitus, quia non est Filius. Accepit tamen de substantia Filii propriam existentiam, quoniam est una sanctae [Col. 0301D] Trinitatis persona.

Item in libro Disputationis adversus Arium: »Apparet Spiritum sanctum a Patris et Filii substantia non esse alienum, dum non a seipso tanquam alienus et extraneus, sed utpote unius ejusdemque naturae socius, quae Patris et Filii communia sunt agit et loquitur; nam si de propriis loqueretur, non solum a Patre alienus, sed et fallax et deceptor procul dubio haberetur. Quoniam, ut ait Filius: Omnis qui loquitur mendacium, de propriis loquitur (Joan. VIII, 44), et ideo hic verum loquitur, quia non de proprio, id est, non a semetipso, sed Patris et Filii quae loquenda sunt loquitur: De meo, inquit Filius, accipiet, et annuntiabit vobis (Joan. XVI, 14). Et ut ostenderet [Col. 0302A] hoc esse a se accipere, quod est etiam de Patre sumpsisse, ait: Ideo dixi, De meo accipiet, quia omnia quae habet Pater, mea sunt (Ibid., 15). Vides ergo Spiritum sanctum a Patre et Filio non esse discretum, dum ea loquitur quae Patris et Filii propria esse noscuntur.« Luce clarius ostendit Spiritum sanctum de Patre Filioque procedere et ambobus esse consubstantialem. Ait enim eum a Patris et Filii substantia non esse alienum, quoniam non sit a semetipso, sed ab eis a quibus procedit: et quoniam sit ejusdem naturae substantiaeque cujus est Pater et Filius, non loquitur propria, sed quae Patris et Filii sunt communia. Non enim est a seipso, et idcirco quae loquitur, eorum esse constat a quibus accepit, ut et sit, et agat, et loquatur. Sicut nec de [Col. 0302B] propriis loquitur, sed a Patre quod loquitur accepit. Omnis qui loquitur mendacium de propriis loquitur (Joan. VIII, 44); et idcirco beatus Athanasius Spiritum sanctum dicit verum loqui, quia non loquitur de proprio, non enim est a seipso, sed ea loquitur quae sunt Patris et Filii; quoniam sicut consubstantialis est illis, ita percepit ab illis quae loquitur, non prius existendo, et postea accipiendo, sed procedendo accipiens. Et inducit Filium dicentem: De meo, inquit, accipiet et annuntiabit vobis (Joan. XVI, 14). Et cur hoc dixerit, exponit cum subjungit: Hoc est, inquiens, de Filio accipere, quod est etiam de Patre sumpsisse: quoniam Pater et Filius sicut substantia non separantur, ita in processione sancti Spiritus nullo modo dividuntur. Idcirco subjungit Filium dixisse: [Col. 0302C] Propterea, inquit, dixi: De meo accipiet, quia omnia quae habet Pater, mea sunt (Ibid., 15). Ostendens Spiritum sanctum cum procedit a Patre, procedat et a Filio; et cum procedit a Filio, procedat etiam et a Patre. Unde in fine concludens ait, Spiritum sanctum a Patre Filioque non esse discretum, quibus et natura jungitur et operatione. Nam ea loquitur et ait quae Patris et Filii propria esse noscuntur, ab utroque procedens, ab utroque percipiens sicut essentiam, sic operationem, indivisus ab eis tam voluntate quam virtute, utpote unus ipsius ejusdemque sanctae Trinitatis existens. Haec beatus Athanasius de processione sancti Spiritus dogmatizans, approbat eum procedere tam de Patre quam de Filio. Cui Graecorum imperatores si velint contradicere, videant [Col. 0302D] in professione sanctae Trinitatis quos sequantur auctores. Nam istius beatissimi catholicissimique viri auctoritatem omnis catholica Christi amplectitur Ecclesia, veneratur et defendit.

Sufficiant ista nos dixisse de Spiritu sancto, auctoritatem majorum sequentes, sanctarumque Scripturarum magisterium imitantes, nos quidem approbare volentes quod Deus sit et consubstantialis Patri Filioque coaeternus, et per omnia similis potentiae, similis virtutis, unius ejusdemque majestatis. Haec namque quaestio sanctorum disputatione Patrum ventilata atque determinata est, expugnantium perfidiam haereticorum, qui de Spiritu sancto male sentientes negabant eum esse Deum verum: nobis autem [Col. 0303A] ex hoc non multa disputandi necessitas incubuit, quamvis non pauca sint a nobis ex hoc dicta, cum se locus obtulit. De processione vero ipsius plura sunt dicta, de qua quaestio nata est; quae sufficere credimus pietatem amantibus, et veritatem diligentibus, magisque sapientiae lumen quam tenebras erroris sectantibus. De quibus utrisque loquitur Spiritus sanctus in Salomone, dicens: Noli arguere derisorem, ne oderit te. Argue sapientem, et festinabit accipere (Prov. IX, 8). Et rursum: In auribus insipientium ne loquaris: non enim recipient nisi dixeris illa quae versantur in corde eorum (Prov. XXIII, IX). Quapropter videant Spiritus sancti calumniatores ne nolentes recipere sapientiae disciplinam, illis comparentur, qui suam praeferre volunt insipientiam sanctarum [Col. 0303B] regulis Scripturarum. Hos tamen modernos, non disputatores, quia nihil ex ratione vel redargunt, vel astruunt, sed novitatis assertores, quibus similes esse dicamus? Cum enim negare volunt Spiritum sanctum de Filio procedere, unde quod dicunt comprobent, nullam vel ratiocinationem, vel auctoritatem ostendunt: unde tumor potius levitatis esse videtur, quam prudentiae gravitas. Adeo denique [Col. 0304A] arrogant sibi, ut quidquid asserunt, auctoritas esse videatur: similes eis qui caeci non videntes lucem, jurant solis praesentiam non esse super terram, cum dies sereno lumine fulgeat. Sed dicamus illis quod Salvator Judaeis loquitur: Scrutamini Scripturas: illae sunt enim quae testimonium perhibent de me (Joan. V, 39). Sic et isti sacrarum volumina Scripturarum scrutentur. Et illae sunt quae testimonium perhibent quidem Spiritui sancto quod de Patre Filioque procedat. Evolvant catholicorum dogmata Patrum; et reperient unde suum corrigant errorem, deponantque stultitiae tumorem, quo putant sibi potius quam veritati credendum, et majorum auctoritatem suae vesaniae postponendam: discant prius quod appetunt docere, ne dum imperitiam suam pro summa peritia [Col. 0304B] voluerint jactare, similes isti fiant, qui postquam elatus est in sublime, dicente Salomone, stultus apparuit.

Verum tempus est jam ad reliqua quae criminose proferunt, transire, quibus dum gestiunt Latinos reprehendere, quam sint ipsi reprehensibiles, liquido demonstrant.



LIBER QUARTUS.
[Col. 0303]


CAPUT PRIMUM. De diversis Ecclesiae consuetudinibus. Quid in Ecclesia uniformiter ab omnibus tenendum. Mutantur aliquando consuetudines.
[Col. 0303C]

Objecta quae sequuntur dum sapientiae parum, imperitiae vero non parum continere videantur, poterant omitti, si non minus prudentibus erroris scandalum viderentur posse parturire. Dum enim talia sint quae formam pietatis videantur ostendere, plurimos valent incautos decipere, non valentes discernere quid inter veram simulatamque distet religionem. Etenim cum nihil de dogmate fidei contineant, in quo Christianitatis plenitudo consistit, verum consuetudinem suae Ecclesiae tantummodo narrent, nihil isthinc vel approbandum, vel refutandum nostrae restabat Ecclesiae. Non enim continetur in hoc illud Apostoli dicentis: Obsecro vos ut idem [Col. 0303D] dicatis omnes; et non sint in vobis ulla schismata (I Cor. I, 10). Quae sint autem de quibus obsecrat idem sentire, idem loqui, nec ullam fieri divisionem, monstrat alibi, dicens: Unus Dominus, una fides, unum baptisma. Unus Deus et pater omnium, qui super omnes est, et in omnibus vobis (Ephes. IV, 5, 6). In his enim nulla fit diversitas credentium, quando sanctae Trinitatis confessionem, et Salvatoris nostri Jesu Christi nativitatem ex Virgine, passionem, mortem, resurrectionem, in coelos ascensionem, ad dextram Patris consessionem, et corde credimus, ut justificemur, et ore confitemur, ut salvemur: sed et ipsum venturum tam vivorum quam mortuorum judicem: et unum baptisma in nomine Patris et Filii [Col. 0304B] et Spiritus sancti, aequali confessione quicunque sumus Christiani tenemus et confitemur. In his enim [Col. 0304C] obsecrat nos Apostolus idem sapere, non diversa sentire.

Caeterum consuetudines Ecclesiarum nec eaedem sunt omnes, nec ab omnibus possunt uniformiter haberi. Principio siquidem nascentis Ecclesiae apostolorum Acta testantur quod qui Hierosolymis erant credentes, nihil proprium possidebant: possessiones autem quas habebant, vendebant, earumque pretia coram pedibus apostolorum ponebant, distribuebantque singulis prout cuique opus erat: erant enim eis omnia communia (Act. IV, 34, 35). At vero de gentibus qui crediderant non eadem religionis forma detinebat; scribitur enim in eisdem Actis apostolorum, quae per apostolos praecepta susceperant, quaeque [Col. 0304D] servantes salutis aeternae participes existerent. Haec autem erant, ut abstinerent se a simulacrorum cultura, a fornicatione, et sanguine, et suffocato: nihil enim supra voluerunt eis imponere, sicut litterae testantur credentibus de praeputio ab apostolis missae, in quibus hoc ferebatur: Visum est, inquiunt, Spiritui sancto et nobis nihil ultra imponere vobis oneris, quam haec necessaria; ut abstineatis vos ab immolatis simulacrorum, etc. Et in conclusione: A quibus custodientes vos bene agetis (Act. XV, 28, 29). Quis non videat diversam esse religionis consuetudinem; nihil proprium possidere, sed communiter vivere, et omnia sua retinere, neque nisi paucissimis praeceptis mancipari? Aliud est namque perfectionis summam assequi; quod [Col. 0305A] fecerunt qui cuncta sua vendentes pauperibus ea distribuebant, et pauperem Christum ipsi pauperes effecti sunt secuti: aliud autem qui vix praecepta pauca complectentes inter initia religionis continebantur, nec tamen ob hoc alieni facti sunt ab eis qui summa tenebant, isti qui minima, veluti dicam, praecepta sectabantur. Etenim licet observantiae fuerint qualitate dispares, fidei tamen unitate sociabantur.

Eusebius Caesariensis episcopus in Historia ecclesiastica (lib. II, cap. 16) scribit de credentibus qui morabantur Alexandriae, quod religionis fervore detinebantur, quam excellenti conversationis philosophia sese gerebant. Ait ergo: »Primo omnium [a 1Kb] renuntiant cunctis facultatibus suis, qui se ad hujusmodi [Col. 0305B] philosophiam dederint, et bonis suis quibus intersunt, cedunt. Tum deinde quod omnes etiam vitae sollicitudines procul abjiciant, et extra urbem egressi in hortulis, vel exiguis quibusque agellulis degant, refugientes imparis propositi consortia, et vitae dissimilis contubernia: scientes impedimento esse haec arduum volentibus iter virtutis incedere.« Et post alia: »Est autem, inquit, in singulis locis consecrata orationis domus, quae appellatur semnion, vel monasterium. Semnion autem significare potest honestorum conventiculum, in quod secedentes honesta et casta vitae mysteria celebrant. Nihil illuc prorsus quod ad cibum potumque pertinet inferentes, vel reliqua humani corporis ministeria, sed legis tantum libros, et volumina prophetarum, hymnos quoque [Col. 0305C] in Deum, caeteraque his similia. In quorum disciplinis et exercitiis instituti, ad perfectam beatamque vitam studiis jugibus coalescant. Ab ortu autem diei usque ad vesperam omne eis spatium studiorum exercitiis ducitur: quibus ad divinam philosophiam per sacras litteras imbuuntur; Patrum leges in allegoricam intelligentiam deducentes; quoniam formas esse et imagines ea quae in legis littera scripta sunt, opinantur, latentis intrinsecus profundi cujusdam divinique mysterii.« Et in consequentibus: »Continentiam vero velut quoddam fundamentum primo in anima collocant; et ita demum reliquas super hanc pergunt aedificare virtutes. Cibum potumque nullus eorum capit ante solis occasum; videlicet tempus lucis cum philosophiae studiis, curam vero [Col. 0305D] corporis cum nocte sociantes. Nonnulli autem etiam post triduum in communionem veniunt cibi, quos scilicet edacior studiorum fames perurget. Jam vero hi qui in eruditionibus sapientiae, et in profundiore intelligentia sacrorum voluminum conversantur, tanquam copiosis dapibus inhiantes, expleri nequeunt, et contuendo acrius inflammantur, ita ut nec quarto jam, nec quinto, sed sexto die demum, non tam desideratum [Col. 0306A] quam necessarium corpori indulgeant cibum.«

Haec scribens de conversatione credentium, non Alexandriae tantum, verum per Aegyptum passim inhabitantium, docet quantum istorum conversatio distabat a caeteris per totius orbis amplitudinem credentibus. Siquidem hi desiderio patriae coelestis adeo incaluerant, ut his merito diceretur: Vestra autem conversatio in coelis est (Philipp. III, 20). In carne siquidem commorantes, angelicam, ut ita dixerim, in terris vitam agebant. Fertur enim per beatum Marcum evangelistam, quem miserat apostolus Petrus a Roma Alexandriam ut Evangelium Christi illi regioni praedicaret, fuisse sic institutos. Num vero propterea caeteras in orbe toto Christi Ecclesias [Col. 0306B] longe aliter degentes, sua communione privarant, vel in suos ritus suamque consuetudinem transmutare gestiebant? Noverant enim unicuique non solum hominum, verum etiam Ecclesiae datam esse gratiam secundum mensuram donationis Christi; nec tamen isti, quia continentiam velut fundamentum quoddam primo consecrandam constituerant, nuptias condemnabant: nisi forte putandum apud eos episcopos atque presbyteros uxores duxisse, apud quos constat ipsos etiam laicos nuptiis abstinuisse. Sed neque prandebant omni Sabbato, quos constat usque ad vesperam continuata perduxisse jejunia; plurimosque illorum in tertia vel sexta die cibum corpori vix praebuisse.

Videant igitur Graecorum sapientes, vel certe principes, [Col. 0306C] quam juste reprehendant Romanos in Sabbato jejunantes. Ergo reprehendant et istos omni die jejunantes; reprehendant etiam totam hebdomadam jejunio continuantes. Quod quia stultum esse cernitur, ex hoc saltem velim vel imprudentiae, vel levitatis suae perspiciant errorem, et studeant potius virtutis imitatores existere, quam jejunantibus derogare. Non enim, ait Apostolus, regnum Dei est esca et potus, sed justitia et pietas (Rom. XIV, 17). Et Salvator diabolum non prandendo, sed jejunando vicit (Matth. IV). Nec suae consuetudinem religionis omnes Christi velint Ecclesias tenere; cum videant tam apostolorum temporibus, quam discipulorum eorum, diversas observationum institutiones fuisse; nec tamen fide diversos, licet observantia dispares exstiterint.



CAPUT II. Item de diversis Ecclesiae consuetudinibus. Jejunium quadragesimale diversimode olim celebratum, variorum ciborum usus. Ritus diversi. Quot olim apud Judaeos sectae.
[Col. 0306D]

Scribit Apostolus Thessalonicensibus: Vos enim, inquit, imitatores facti estis, fratres, Ecclesiarum Dei [Col. 0307A] quae sunt in Judaea in Christo Jesu (I Thes. II, 14). Ista dicens ostendit etiam Ecclesias credentium de gentibus non ejusdem esse virtutis, verum diversi muneris, ac per hoc diversae quoque consuetudinis. Quod etiam beatus Hieronymus in Prologo epistolarum Pauli testatur, dicens: Non eas ordinem ut scriptae sunt, sed quemdam graduum tenere provectum; ut primum locum epistolae contineant, quae missae fuerant ad Ecclesias, quibus minor observantiae doctrina vel virtus inerat. Medium vero teneant, quae missae fuerant his quae jam ab initiis recesserant, necdum tamen perfectionis culmen obtinuerant. Ultimum vero, quae missae fuerant perfectionis gradum obtinentibus, quae tam scientiae quam virtutis eminentia praepollebant, ut infra se multos, supra se [Col. 0307B] vero nullos haberent. Quid enim in his monstratur, nisi quarum erat differentia in scientia et virtute Ecclesiarum, earum quoque non eadem esset consuetudo religionis. Siquidem longe aliter se gerebant qui Hierosolymis fuerant communiter viventes, et in flactione panis communicantes, et oratione perseverantes, nihil proprium possidentes: atque longe aliter, qui sua quae possederant retinentes, secundum gratiam sibi divinitus impertitam Evangelium Christi, vita, moribus, et fide commendabant. Inter quos plurimum extollit Apostolus Thessalonicenses, quibus donatum est ut eadem paterentur a contribulibus suis, quae passi sunt et hi qui Hierosolymis morabantur a Judaeis.

De varia quoque Ecclesiarum consuetudine Socrates [Col. 0307C] in Historia ecclesiastica (lib. V, cap. 21) sic loquitur: »Quid vero ex consuetudine quadam per provincias celebratur Pascha, hinc aestimo quod nulla religio easdem videatur servare solemnitates. Nam cum unius sint fidei, plurima tamen disponunt circa Pascha legitima; unde pauca dicenda sunt. Nam in ipsis jejuniis aliter apud alios invenis observari: Romani enim sex ante Pascha septimanas, praeter Dominicam, sub continuatione jejunant. Illyrici vero et tota Hellas, Alexandria quoque ante sex septimanas jejunant; eaque jejunia Quadragesimam vocant. Alii vero ante septem Paschae septimanas jejuniorum facere nascuntur initia.« Et post pauca: »Sed etiam ciborum abstinentiam non similem habent: nam alii omnino ab animatis observant: alii [Col. 0307D] animantium pisces solummodo comedunt; quidam cum piscibus vescuntur et volatilibus, dicentes haec secundum Moysen ex aqua habere substantiam; alii vero etiam caulibus et ovis abstinere noscuntur: quidam sicco tantum pane vescuntur; alii neque hoc: alii usque ad nonam jejunantes horam, sine discretione ciborum reficiuntur. Et innumerabiles consuetudines apud diversos inveniuntur. Et quia nulla lectio ex hoc invenitur antiqua, puto apostolos singulorum hoc reliquisse sententiae, ut unusquisque operetur non timore, non necessitate, quod bonum est. Sed etiam circa celebritatem collectarum quaedam diversitas invenitur. Nam dum per Ecclesias in universo terrarum orbe constitutas, die [Col. 0308A] Sabbatorum per singulas hebdomadas sacrificia celebrentur, hoc in Alexandria et Roma quadam prisca traditione non faciunt. Aegyptii vero Alexandriae vicini, et Thebaidis habitatores, Sabbato quidem collectas agunt, sed non sicut moris est sacramenta percipiunt: nam postquam fuerint epulati, et cibis omnibus adimpleti, circa vesperam oblatione facta communicant. Rursus autem in Alexandria quarta et sexta feria Scripturae leguntur, easque doctores interpretantur; et omnia fiunt praeter solemnem orationis morem.« Item infra: »In eadem Alexandria lectores, et psalmi pronuntiatores, indifferenter fiunt, sive catechumeni, sive jam Christiani, dum omnes Ecclesiae jam fideles in his ordinibus habere videantur. Ego quoque cognovi in Thessalia aliam [Col. 0308B] consuetudinem: dum quidam clericus ante clericatum legitime duxisset uxorem, quia cum ea mistus fuerit post clericatum, abdicatus est; dum in Oriente cuncti spontanea voluntate, et non aliqua necessitate, etiam episcopi semetipsos abstineant. Plurimi enim eorum etiam episcopatus tempore ex legitima uxore etiam filios habuerunt. Hoc quoque in Thessalia servari cognovi, quoniam apud eos in diebus Paschae tantummodo baptizatur; quapropter plurimi sine baptismate moriuntur. In Antiochia vero Syriae altare non ad Orientem Ecclesiae, sed magis ad Occidentem habent. In Hellada, Hierosolymis, et Thessalia ad tempus vespertinum orationes similes Novatianis Constantinopolim degentibus habent. In Caesarea Cappadociae, et Cypro, die Sabbati et Dominico [Col. 0308C] circa vesperam cum lucernariis episcopi atque presbyteri Scripturas interpretantur. In Alexandria presbyter non facit sermonem; et haec res initium accepit ex quo Arius Ecclesiam conturbavit. Romae Sabbata universa jejunant. In Caesarea Cappadociae eos qui post baptisma delinquunt, a communione suspendunt. Novatiani circa Phrygiam binubos non recipiunt. Constantinopolim vero, neque aperte recipiunt, neque palam removere noscuntur: in occidentalibus vero partibus aperte recipiunt.«

Longum fiet si cuncta voluerimus colligere, quae per Ecclesias toto orbe dispositas multiplex varietas observare dignoscitur, vel antiquitus observasse deprehenditur. Sed sufficiat ista breviter ex unius scriptoris historia collegisse, et hoc Graeci: quatenus [Col. 0308D] imperatores intelligant Graecorum quam injuste, quam imperite Romanos redarguant, quod suas consuetudines per omnia non observent. Cogant ergo universum Ecclesiarum Christi corpus toto orbe diffusum in suarum leges consuetudinum, et tum si valent Romanos dijudicent super suae varietate religionis, quod a Constantinopolitana diversi videantur haberi consuetudine. An certe doctiores sunt apostolis, aut ex antiquorum lectione possunt ostendere suam potiorem fore Romana consuetudinem? Historiographus siquidem illorum testatur, singulorum hoc reliquisse sententiae sanctos apostolos, ut unusquisque non timore, non necesitate, quod bonum est operetur; sed magis propriae voluntatis [Col. 0309A] judicio. Siquidem cum sint unius omnes fidei, diversa tamen disponunt tam circa Pascha legitima, quam circa jejuniorum observationes, aliis plures, aliis pauciores jejuniorum dies celebrantibus. Nec ipsa jejunia sua vel escarum, vel temporis similitudine, vel aequalitate frequentantibus, verum singulos vel provinciae suae, vel majorum consuetudine, vel corporum viribus, fore contentos. Collectas quoque, id est conventus populi, nec eodem tempore, nec uno more omnes tenent Ecclesiae: siquidem aliter Alexandrini et Romani; aliter Aegyptii atque Thebani eas celebrant: nam nec Romani nec Alexandrini die Sabbato conventus faciunt, quod facere comprobantur in universo Oriente Christi Ecclesiae, et Aegyptii quidem sive Thebaidae commorantes, [Col. 0309B] quanquam conventus, id est collectas, faciant die Sabbato, non tamen sacramenta corporis et sanguinis Christi accipiunt jejuni, sed ad vesperam post ciborum repletionem contra totius orbis consuetudinem. Addunt etiam suae consuetudini Alexandrini quartam et sextam feriam, quibus quidem conventus faciunt Scripturas sacras legentes, doctoribus eas interpretantibus, non tamen solemnem oblationis morem in his diebus agunt; nec tamen propter ista a caeteris orientalibus Ecclesiis excommunicantur, a quibus esse diversi videntur. Thessalia quoque cum diversae sit consuetudinis a caeteris orientalibus: nam post clericatus susceptionem, non patiuntur aliquem, sicut historiographus ille testatur, etiam propriam quam ante clericatum legitime duxerat, [Col. 0309C] cognoscere uxorem, quod si fecerit, ministerio privatur; cum per caeteras Orientis Ecclesias nullus hac lege constringatur, verum proprio relinquatur judicio suaeque voluntatis arbitrio, ut non solum reliqui gradus ecclesiastici, verum presbyteri et episcopi proprias quas ante ordinationem legitimas habuere uxores, si velint, retineant; non tamen liceat non habentibus ducere, nec prioribus defunctis secunda sortiri matrimonia. Nec tamen haec diversitas a communione quemquam segregat, cum consuetudo discernat. In baptismatis quoque tempore diversitatem Thessalonicensis Ecclesia gerit a caeteris; quandoquidem in Paschae tantummodo baptizat, cum duo sint tempora majorum auctoritate baptismati decreta, Paschae videlicet et Pentecostes.

[Col. 0309D] Quid Antiochiae Syriae memorem, cui mos est altare non ad orientem Ecclesiae, sed magis ad occidentem habere? Constantinopolitanos idem historiographus refert, in recipiendo vel rejiciendo binubos non idem sentire, sed esse divisos, quibusdam sentientibus eorum receptionem, quibusdam dissentientibus ratum esse: cum occidentalis omnis Ecclesia sine contradictione palam recipiat; nec tamen sic inter se consuetudine divisi, communionis unitate separantur. Rogo, quae sit ista sapientia, vel sacrae zelus religionis, ut circa Romanos non patiantur [Col. 0310A] imperatores Graecorum, quod in toto sustinet orbe universalis Ecclesia, et velint a sua consuetudine nec Romanos, nec occidentales discrepare, quandoquidem Orientales multimoda separentur varietate. Haec ipsa Constantinopolis unius consuetudinis est more contenta?

Parum est de consuetudine credentium in Christum diversa dixisse, si non etiam Judaeorum quod non fuerit uniformis religionis observatio demonstremus. Quamvis enim uni Deo culturam debitam exhiberent, et Mosaicae legis praeceptis continerentur, circa tamen vivendi consuetudinem, morumque, regulas non uniformiter agebantur, sicut Josephus historiographus illorum his verbis commemorat (lib. XVIII, cap. 2, init.): »Judaeis, inquit, philosophiae [Col. 0310B] tres erant ab initio institutis patriis derelictae: Essenorum, Sadducaeorum, et tertia qua philosophabantur qui dicebantur Pharisaei. Pharisaei enim quotidianam conversationem exiguam habent, et prorsus abjectam; nihil mollitudini [a 1Kb] aut delicatudini penitus indulgentes, sed quaecunque judicio rationis oportere comperta sunt, illa sequuntur. Praepositis nullo modo reluctantur; majores natu competenti honore venerantur, ita ut nec contrarium quiddam aliquando respondeant. Fato geri omnia credunt; sed neque liberum arbitrium hominis auferunt. Judicium Dei futurum esse sentiunt; illic cunctos homines propria merita recepturos, tam eos qui secundum virtutem vixerint, quam illos qui nequitia depravati sunt. Animas autem immortales dicunt; [Col. 0310C] sed etiam in inferno congrua unicuique habitacula pro merito vel virtutis vel iniquitatis attribui, sicut unicuique viventi gerebatur studium: et alias quidem animas aeternis retrudi carceribus; alias autem facilitatem reviviscendi percipere. Et ob haec quidem populis acceptabiles, credibilesque consistunt. Quantumcunque item ad divinitatis culturam pertinent, orationum celebrationes, templorum constitutiones expositionibus suis facienda esse praedicant. Nam tantum studii eorum praelatum est testimonium, ut ad eos plurimae civitates, et maxima multitudo, cum studio grandi confluant, opinione adducti qua meliores caeteris aestimantur. Sadducaei autem animas mortales existimant, simulque cum corporibus interire; nullas vero alias observationes praeter legem [Col. 0310D] custodiunt: adversus doctores autem philosophiae suae certare et reniti gloriosum annumerant; sed ad paucos admodum doctrina pervenit, vel modus exercitationis. Primates autem apud eos dignitatibus honoribusque celebrantur. Esseni autem ad Deum cuncta redigunt. Immortalem animam dicunt: justitiam autem rem pretiosam, pro qua usque ad mortem pugnandum esse praedicant. In templo autem anathemata prohibent. Sacrificia vel hostias cum populo non celebrant, quod se plurimum ab eis putant munditia vel sanctitate differre et merito: se [Col. 0311A] a communi congregatione discernunt, in remotis sacrificia facientes; cultu vero morum atque conversatione optimi, ad colendam terram et exercendam omni studio intenti. Illud etiam habent dignum et valde mirabile, quod in aliis non invenias gentibus, tam Graecorum quam etiam barbarorum, quod omnes illis in medio opes sunt, et ab eis omnia communia possidentur: nihil amplius inter eos ditior fruitur, nihil pauperibus defraudatur, ac si nihil omnino possideatur. Sunt autem super quatuor millia hominum numero. Uxores non ducunt; neque servos habere festinant; aliud quippe iniquitatis, aliud seditionis opportunitatem aestimant. Isti ergo semotim apud semetipsos adjuvant, mutua sibi vicissitudine ministrantes. Susceptores autem redituum [Col. 0311B] promovent, curatoresque constituunt, qui cuncta quae terra profert in usus necessarios administrent. Sacerdotes autem optimos viros eligunt: cibus illis simplex est, habitus insumptuosus et mundus.« Describit adhuc Josephus iste (Ibid., in fine), quartam speciem philosophiae, quae penes Judaeos agebatur, cujus principem dicit Judam exstitisse, quam vel propter brevitatem omisimus, vel quia, noviter reperta, caeteris inferior habebatur.

Posuimus ista Judaeorum volentes ostendere circa Divinitatis quidem culturam, et Mosaicae legis observantiam, non dissimilem usum habuisse, parique studio ferbuisse; at vero moralitatis conversationem, et religionis habitum longe dissimilem tenuisse. Non quod illorum nostris temporibus approbemus religionem; [Col. 0311C] verum monstrare volentes quod in unius cultu Divinitatis cum similes exstitissent, habitu vero conversationis dissimiles, non tamen propterea se ab alterutra communione secernebant, sed in unitatis societatem manentes, patientissime tolerabant morum consuetudinem non omnium fore consimilem; scientes nihil fidei suae repugnare moralitatis diversitatem: quandoquidem de Deo, deque legis observantia praeceptorum eumdem haberent assensum. Et ecce Graecorum imperatores graviter ferunt Romanos non eodem quo illi more conversari, neque secundum suam consuetudinem, id est Graecorum, ingredi; cum ista nec apud Ecclesias Christi possint reperiri, nec apud Judaeos, penes quos ante praedicationem Evangelii Divinitatis cultus insignis habitus [Col. 0311D] est, fuerint observata. Qua de re convincitur non pietatis studio hujusmodi reprehensionem genuisse, sed livoris malitia, tumorisque jactantia. Veniendum jam ad singula quae videntur apposuisse, quibus dum videntur jactare vel sapientiam vel religionem, suam produnt insipientiam et irreligiositatem.



CAPUT III. Graeci Romanos culpant quod Sabbato jejunent. Quare Romani jejunant. Ad quid jejunium Sabbato observatur. Graecorum objectio. Responsio.

Culpant Romanos et Occidentales quod Sabbato [Col. 0312A] jejunent; quandoquidem ipsi vel Orientales omni Sabbato prandeant, nescientes, ut credimus, quod non omnes Occidentales Ecclesiae hac consuetudine teneantur, sed Romana, vel aliae quaedam Occidentales Ecclesiae; siquidem major numerus Occidentalium in Sabbato non jejunat: nec tamen Romanos propterea jejunantes reprehendunt, vel a Romanis jejunantibus ipsi reprehenduntur. Noverunt enim ab Apostolo dictum: Qui manducat, non manducantem [non] spernat; et qui manducat, non manducantem non judicet (Rom. XIV, 3). Nec tamen omnes Orientales Ecclesiae Sabbato [non] jejunare deprehenduntur. Alexandrina namque cum Romana prisca jam traditione super jejunio Sabbati consentit. Etenim collectae non fiunt eo die Alexandriae, [Col. 0312B] sicuti nec Romae. Unde monstratur Alexandrinos Sabbato non prandere, sicut nec Romanos. In diebus enim collectarum et sacramenta moris est conficere atque percipere, et jejunia solvere; penes tamen Thebaidos et Aegyptios consuetudo est jejunium quidem Sabbato solvere, sacramenta vero Dominici corporis et sanguinis non nisi ad vesperam percipere post ciborum expletionem; nec tamen ex hoc ab aliis Ecclesiis redargui inveniuntur, licet nullam super hac re inveniant Ecclesiam cujus sequantur consuetudinem; utrum tamen et ab istis reprehensoribus novellis redarguantur, nescimus: scimus tamen Romanos ab apostolo Petro institutos, sicut antiquorum fert traditio, ut in Sabbato jejunent. Scribitur enim Petrum et Paulum apostolos contra [Col. 0312C] Simonem Magum dimicaturos die Sabbato jejunasse: hac de causa Romanis consuetudinem factam esse in omni Sabbato jejunandi.

»Super qua re, sicut scribit Eusebius historiographus in libello Vitae Silvestri Romani pontificis (lib. I, c. 8), Graeci convenerunt beatum Silvestrum, quaestionem agentes adversus Romanos de jejunio Sabbati; quibus haec respondit: Sufficere debere hoc ad auctoritatem nostri propositi, quod ita tenuisse apostolos priores cognovimus; tamen quia ratio flagitatur a vestra charitate, reddenda est. Si omnis Dominicus dies causa resurrectionis Domini tenetur, justum est ut omnis Sabbatorum dies causa sepulturae jejunii suscipiatur instantia, ut flentes cum apostolis de morte Domini Jesu Christi, gaudere cum [Col. 0312D] eis de resurrectione ejusdem mereantur. Sed dicebant Graeci unum esse Sabbatum sepulturae, in quo semel in anno jejunium est colendum. Quibus papa Silvester dicebat: Si omnis dies Dominicus resurrectionis esse creditur gloria decoratus, omnis qui eum antecedit dies sepulturae, est jejunio mancipandus [a 1Kb] , ut merito gaudeat de resurrectione, qui de morte ploraverit. Plorare autem compati dixerim, salvo eo quod passio Domini gaudii nostri sit summa. Accepta igitur Graeci ratione, quieverunt.«

Haec posuimus ut ostenderemus non novum esse [Col. 0313A] quod Romani Sabbato jejunant, nec leve quod apostolica firmatur auctoritate, et congrua satis ratione roboratur. Unde mirandum quae sit ista novis sapientibus prudentia, non acquiescere, quod sui probantur majores acquievisse. Ex quo namque princeps apostolorum Petrus et Paulus Romae docuerunt, et doctrinae suae veritatem proprii sanguinis effusione commendaverunt, consuetudo fuit Romanis, et quibusdam Occidentalibus omni Sabbato jejunare; nec tamen propterea cunctae per Orientem Ecclesiae, quae non ista consuetudine detinentur, Romanos sua communione judicarunt alienos, quamvis ipsi consuetudinem habeant omni Sabbato sicuti Dominica non jejunare.

Scribit ex hoc doctor Augustinus ad Casulanum [Col. 0313B] presbyterum (epist. 86, et ad Januarium epist. 118), inquirentem super eadem quaestione, respondens ita: »Sequitur Sabbatum, quo die caro Christi in monumento requievit, sicut in primis operibus mundi requievit Deus illo die ab omnibus operibus suis. Hinc exorta est ista in Ecclesia vescendi varietas, ut alii, sicut maxime populi Orientis propter requiem significandum mallent relaxare jejunium; alii propter humilitatem mortis Domini jejunare, sicut Romana, et nonnullae Occidentis Ecclesiae. Quod quidem uno die, quo Pascha celebratur, propter renovandam rei gestae memoriam, qua discipuli humanitus mortem Domini doluerunt, sic ab omnibus jejunatur ut etiam illi Sabbato jejunium devotissime celebrent, qui caeteris per totum annum Sabbatis prandent; utrumque [Col. 0313C] videlicet significantes, et uno anniversario die luctum discipulorum, et caeteris Sabbatis quietis bonum. Duo quippe sunt quae justorum beatitudinem, et omnis miseriae finem sperari faciunt; mors et resurrectio mortuorum. In morte requies est; de qua dicitur per prophetam: Plebs mea, intra cellaria tua, abscondere pusillum, donec transeat ira Domini (Isa. XXVI, 20). In resurrectione in homine toto, id est in carne et spiritu, perfecta felicitas. Hinc factum est ut horum duorum utrumque non significandum putaretur labore jejunii, sed potius refectionis hilaritate; excepto uno paschali Sabbato, quo discipulorum, sicut diximus, luctus propter rei gestae memoriam fuerat jejunio prolixiore signandus. Sed quoniam non invenimus, ut jam supra [Col. 0313D] commemoravi, in evangelicis et apostolicis litteris, quae ad Novi Testamenti revelationem proprie pertinent, certis diebus aliquibus evidenter praeceptum observanda esse jejunia; et ideo res quoque ista sicut aliae plurimae, quas enumerare difficile est, invenit in veste illius filiae Regis, hoc est Ecclesiae, varietatis locum; indicabo tibi quid mihi de hoc requirenti responderit venerandus Ambrosius, a quo baptizatus sum, Mediolanensis episcopus. Nam cum in eadem civitate mater mea mecum esset, et nobis adhuc catechumenis, parum ista curantibus, illa sollicitudinem gereret, utrum secundum morem nostrae civitatis sibi esset Sabbato jejunandum, an Ecclesiae Mediolanensis more prandendum, ut hac [Col. 0314A] cunctatione eam liberarem interrogavi hoc supra dictum hominem Dei. At ille: Quid possum, inquit, hinc docere amplius quam ipse facio? Ubi ego putaveram nihil eum ista responsione praecepisse, nisi ut Sabbato pranderemus; hoc quippe ipsum facere sciebam: sed ille secutus adjecit: Quando hic sum, non jejuno Sabbato, quando Romae sum, jejuno Sabbato: et ad quamcunque Ecclesiam veneritis, inquit, ejus morem servate, si pati scandalum non vultis aut facere. Hoc responsum retuli ad matrem, eique suffecit, nec dubitavit esse obediendum; hoc etiam nos secuti sumus. Sed quoniam contingit maxime in Africa, et una Ecclesia, vel unius regionis Ecclesiae, alios habeant Sabbato prandentes, alios jejunantes, mos eorum mihi sequendus videtur, [Col. 0314B] quibus eorumdem populorum congregatio regenda commissa est.«

Haec de jejunio Sabbati beatus Augustinus catholicus doctor sensit et scripsit, aestimans nullam graviorem hinc disceptationem fore tenendam, verum sequendam uniuscujusque Ecclesiae consuetudinem de jejunio Sabbati, vel pransione, quandoquidem et qui prandent in Sabbato, pietatis habere videntur causam, qua illud faciant: significant enim quoniam in illo die Deus requievit ab omnibus operibus suis; vel credentium requiem, qua requieturi sunt sancti in resurrectione, receptis corporibus aeterna cum Domino quiete fruituri. Similiter et illi qui jejunant, pietatis habent causam, quam sequantur; quoniam illa die propter mortem Christi discipuli [Col. 0314C] corporaliter contristati sunt, eorumque tristitiam imitari volentes, jejunant quidam in Sabbato fideles. Alii vero non jejunant, ut gaudium resurrectionis Dominicae prandentes, quod habuerunt apostoli visa Domini resurrectione, demonstrent. Siquidem ob imitationem tristitiae discipulorum cunctae per orbem Ecclesiae uno per annum Sabbato, quod sanctum praecedit Pascha, jejunant, licet aliis Sabbatis prandeant, sive non prandeant. At vero Romanis placuit id omni Sabbato jejunando memorari, quemadmodum omni Dominica resurrectionis Domini memoria cunctis ab Ecclesiis frequentatur.

Cum igitur pietatis causam habeant et jejunantes in Sabbato, et prandentes, cur id faciant, et nulla reperiantur praecepta Novi Testamenti, quibus id [Col. 0314D] vel praecipiatur, vel prohibeatur, non debet in Ecclesiis Christi gravior hinc discrepatio ulla fieri, sed in arbitrio uniuscujusque relinqui quid potius eligant, majorum tamen auctoritatem suorum sequentes, et suae consuetudinem Ecclesiae. Quod si considerassent Graecorum imperatores, nullam hinc movissent disceptationem, sed tenuissent hoc quod sui tenuere majores. Num merito quisquam debet judicari, quod pietatis causa jejunare videtur? sunt enim et alii dies quibus nonnullis Ecclesiis per singulas hebdomadas consuetudo est jejunandi, sicut quarta et sexta feria; et redditur causa cur hoc fiat, sicut ait beatus Augustinus, eo quod quarta feria congregati sunt principes Judaeorum, et consilium [Col. 0315A] inierunt ut Jesum dolo tenerent et occiderent. Sexta vero feria eum crucifixere: de quibus sic loquitur (epist. 86): »Cur autem quarta et sexta feria maxime jejunet Ecclesia, illa ratio reddi videtur; quod considerato Evangelio ipsa quarta Sabbati, quam vulgo quartam feriam vocant, concilium reperiuntur ad occidendum Dominum fecisse Judaei. Intermisso autem uno die, cujus vespera Dominus Pascha cum discipulis manducavit, qui finis fuit ejus diei, quem vocamus quintam Sabbati: deinde traditus est ea nocte quae jam ad sextam Sabbati, qui dies passionis ejus manifestus est, pertinebat. Hic dies primus azymorum fuit, a vespera incipiens. Sed Matthaeus evangelista quintam Sabbati dicit fuisse primum diem azymorum, qua [Col. 0315B] ejus vespera consequente, futura erat coena Paschalis: qua coena azymum incipiebat et ovis immolatio manducari: ex quo colligitur quartam Sabbati fuisse quando ait Dominus (Matth. XXVI, 2 et seq.): Scitis quia post biduum Pascha fiet, et Filius hominis tradetur ut crucifigatur. Ac per hoc, jejunio dies ipse deputatus est: quia sicut evangelista sequitur et dicit: Tunc congregati sunt principes sacerdotum et seniores populi in atrium principis sacerdotum, qui dicebatur Caiphas, et concilium fecerunt ut Jesum dolo tenerent et occiderent. Intermisso autem uno die de quo dicit Evangelium: Prima autem azymorum accesserunt discipuli ad Jesum dicentes: Ubi vis paremus tibi comedere Pascha (Ibid., 17). Hoc ergo die intermisso, passus est [Col. 0315C] Dominus, quod nullus ambigit Christianus, sexta Sabbati: quapropter et ipsa sexta recte jejunio deputatur. Jejunia quippe humilitatem significant; unde dictum est: Et humiliabam in jejunio animam meam (Psal. XXXIV, 13).«

Haec beatus Augustinus de jejunio quartae sextaeque feriae scribit ad Casulanum presbyterum, ostendens cur fuerit institutum: nec tamen hoc jejunium, quod quarta sive sexta Sabbati celebratur, ab omnibus Ecclesiis vel Orientalibus vel Occidentalibus peragitur; sed a quibusdam quibus id placuit observare: nec tamen propterea qui jejunant his diebus reprehenduntur ab eis qui prandent, sed tenet unaquaeque Ecclesia morem quem a majoribus suis suscepit. Qua de re mirandum cur a Graecis [Col. 0315D] Romani redarguantur super jejunio Sabbati, cum non redarguantur ab eis vel Alexandrini quarta sextaque feria jejunantes, vel reliqui per Orientem Christiani: cum constet Constantinopolitanos quarta sive sexta Sabbati ut jejunent nulla lege vel consuetudine constringi.

In insula Britannica omni sexta Sabbati jejunatur, nec tamen excommunicantur ab eis, qui per Occidentem illo die non habent consuetudinem jejunandi. Scotorum natio, Hyberniam insulam inhabitans, consuetudinem habet per monasteria monachorum, seu canonicorum, vel quorumcunque [Col. 0316A] religiosorum, omni tempore praeter Dominicam, festosque dies, jejunare, nec nisi vel ad nonam vel ad vesperam corpori cibum indulgere: ad nonam quidem aestivis, ad vesperam vero diebus hyemalibus. Hacque consuetudine cum nulla destineatur Ecclesia vel Occidentalis, vel Orientalis, non tamen vel excommunicantur vel reprehenduntur taliter jejunantes ab eis qui minime sic jejunant.

Dictum est jam superius quantus jejunii fervor habuerit credentes in Alexandria cum primum coeperit illic Christiana religio. Nullus enim sibi sumebat ante solis occasum cibum; plures autem quarta, nonnulli sexta Sabbati cibum capiebant, non tam desiderabilem corpori, quam necessarium: et tamen praeter reliquorum morem credentium [Col. 0316B] jejunantes non excommunicabantur, vel redarguebantur ab eis, quibus jejunandi consuetudo non ista manebat. Et ecce redarguuntur Romani jejunantes in Sabbato vel propter memoriam sepulturae Dominicae, vel ob discipulorum de morte Domini tristitiam, vel quod principes apostolorum illo die jejunasse traduntur adversus Simonis praestigia fallaciamque pugnaturi, certe contra diabolum Neronisque vesaniam dimicaturi. Quintam quoque Sabbati nonnullis est consuetudo servare, ne in illo die jejunent, quemadmodum nec in Dominica.

Approbat hoc Eusebius, Caesariensis episcopus, in libro, quem de Gestis Silvestri papae composuit, ita dicens: »Et ait papa Silvester: Natalem calicis [a 1Kb] [Col. 0316C] similiter ut diem Dominicum solemnem habere debemus, in quo sacrificium Dominici corporis et divini sanguinis ab ipso Domino celebrationis sumpsit initium. Hac die in toto orbe sanctum chrisma conficitur: hac etiam die poenitentibus per indulgentiam subvenitur; discordes ad concordiam hac die redeunt, pacificantur irati; dant indulgentiam principes criminosis; servis malis indulgent domini; judices etiam latronibus parcunt, patescunt carceres in toto orbe. Hac die ad laetitiam festivitatis exeunt qui se clauserunt, propter austeritatem culparum flendo, quod ridendo forte, aut irascendo, aut aliis quibuslibet modis transgrediendo commisere. Haec et his similia multa dicente sancto Silvestro conquievit omnis contradictio, [Col. 0316D] quam Graeci Christianissimi et docti viri opposuisse memorati sunt, dicentes: Vere apostolica sedes hoc a Petro didicit, quod nulla potest ratione convinci.« Si de die Sabbati judicantur Romani quod jejunent in eo, cur non judicantur qui jejunant quinta Sabbati; aut cur moderni Graecorum suis majoribus doctiores existere malunt, ut quod illi receperunt, et dignis laudibus extulerunt, hoc isti reprehendere quaerant: non enim vel religiosiores, vel doctiores eis comprobantur; videant ne fortasse insolentiores reprehendantur. Cur enim per tot saecula quod cum pace Christiana observatum [Col. 0317A] est, nunc portari non potest, verum moliendo contradictiones in discordiae scandalum congeritur: an adeo imprudentiae tenebris sunt involuti, quo putent Ecclesias Christi insolentium reprehensione velle mutare, quod inconcusse per multa saecula servavere?

Melchiades, Romanae sedis apostolicus a Petro apostolo trigesimus tertius, de quinta Sabbati constituit, ut nulla ratione, Dominica, aut quinta feria jejunium quis de fidelibus ageret; quoniam eos dies pagani quasi sacro jejunio celebrabant. Et quamvis potior illa ratio videatur esse de diei Dominici pransione quam omnis tenet Ecclesia, quod in ea videlicet Christus a mortuis resurrexerit, et quod futuri saeculi requies per eam significatur: de quinta [Col. 0317B] quoque Sabbati, quam beatus Silvester cum Graecis disputans reddidit, non est tamen contemnendum quod Melchiades Romanus episcopus edocuit. Paganorum etenim jejunia destruere potius quam imitari debet Ecclesia catholica, quemadmodum festivitates eorum universas, in quibus potius daemonibus quam Deo vero noscitur deserviri. Et ideo convenienter definitum est illis diebus a Christianis non esse jejunandum, quibus pagani jejunare noscuntur; ne piae sanctimoniam religionis maculare videatur superstitio daemoniaci cultus. Attamen cum prima Sabbati sit omnibus Christianis generalis observantia, non jejunandi, quintam Sabbati non omnibus observare mos est, pluribus in eo die jejunantibus, maxime Quadragesima paschali; nec [Col. 0317C] tamen ob hoc ulla fit inter Ecclesias Christi disceptatio, servantibus singulis quam susceperunt a majoribus suis jejunandi vel prandendi consuetudinem. Hoc si vellent Graecorum principes attendere, non tam leviter reprehenderent Latinos sive Romanos Sabbato jejunantes, sed sua contenti consuetudine, mirarentur Reginam assistere Christo in vestitu deaurato, circumamictam varietate, nec certis regulis conarentur addici, de quo nullam habent tam Novi Testamenti quam Veteris auctoritatem.



CAPUT IV. Romani, quod Graecorum more Quadragesimam non observent, redarguuntur. Quam ob causam quadraginta dierum jejunium ante Pascha. Varie hebdomadarum numerus servatur. Quare nonnulli Occidentalium triginta sex dies jejunant. Quadragesimus dierum numerus explicatur.
[Col. 0317D]

Transeamus jam ad illud quod de Quadragesima paschali conantur redarguere, dicentes, quod non jejunemus sicut illi octo hebdomadas ante Pascha a carnium, et septem hebdomadibus a casei et ovorum esu suo more non cessamus. Sic ista dicentes, tanquam hanc illorum consuetudinem omnes Orientales et Occidentales, praeter Romanos, Ecclesiae conservent: quandoquidem tam in Orientalibus quam in Occidentalibus Ecclesiis multa diversitas inveniatur, sicut jam superius ostensum est, aliis sex hebdomadibus, praeter Dominicam, Ecclesiis [Col. 0318A] ante Pascha jejunantibus; aliis ante sex septimanas; aliis ante septem Paschae septimanas jejunium inchoantibus: id est, quidam jejunium Paschale inchoant sexta hebdomada ante Pascha, nonnulli septima, plures octava; superaddunt etiam alii nonam.

Videant igitur isti reprehensores quos habeant vel comites vel imitatores. Denique cum Romanis non consonant, qui sex hebdomadas continenter ante Pascha praeter Dominicam jejunant; neque cum eis qui septima hebdomada jejunium inchoant: quandoquidem isti illa se dicunt hebdomada ab ovis et caseo continere, perfectam vero jejunii nondum observantiam suscepisse, quod faciunt illi qui septem hebdomadas jejunio Paschali dedicavere.

[Col. 0318B] Dicunt etiam isti, quod octo hebdomadibus ante Pascha carnibus abstineant, jejunii sui non plenam, sed dimidiatam continentiam agentes; unde longe fiunt ab eis qui sic octava hebdomada jejunium inchoant, ut nihil de continentiae varietate permutent. Jam vero cum illis qui novem hebdomadibus jejunando Paschale tempus praeveniunt, nullam isti videntur habere communionem; quandoquidem in nona hebdomada nec ab ovis, nec a caseo, neque a carnibus se continere profiteantur. Ergo cum deprehendantur in observatione jejunii Paschalis non solum ab Occidentalibus, verum ab Orientalibus dissentire, dicant qua ratione reprehendant Romanos, et non reprehendi verentur ab aliis Ecclesiis, quibus [Col. 0318C] in Paschali jejunio non concordare videntur: aut certe proferant vel Veteris vel Novi Testamenti praecepta, vel auctoritatem, qua defendant suam consuetudinem, vel Romanam merito reprehendant. Quod cum facere nequeunt, doceat eos saltem consuetudo Ecclesiarum varia jejunandi, quod non ista fiat observantia de praeceptione quacunque divina, cujus necessitate jejunantes coerceantur: sed maneat in uniuscujusque proposito, seu voluntatis arbitrio, ut cum gaudio sancti Spiritus offerat Deo quod sibi rectum possibileque videtur, et non necessarium, sed fiat voluntarium bonum nostrum: nec tamen ut hoc in uniuscujusque sit singulariter electione, verum servanda est singulis Ecclesiis majorum auctoritas, et consuetudo; quatenus singuli custodiant quod [Col. 0318D] unaquaeque Ecclesia a suis accepit fundatoribus custodiendum. Nisi forte putandum quod Graeci sint in hoc praeponendi, quod hebdomada septima nec ova nec caseum comedant; quandoquidem longe praecelluntur ab eis qui coctum aliquid per totam Quadragesimam non comedunt; necnon ab eis qui solo pane vescuntur. Appareant etiam multum inferiores illis, qui nec hoc, sed herbarum tantummodo esu reficiuntur. Nec quoque penitus eis conferendi, qui per totam Quadragesimam vix semel aut bis in hebdomada cibum corpori largiuntur. Cessent igitur se superextollere, ne corruant; sed potius humilientur ut surgant, et potiorem esse cognoscant concordiam pacis, et dilectionis unitatem, quam jejuniorum observantiam. [Col. 0319A] Considerent quoque cur ista varietas ante Pascha jejunandi contigerit.

Denique tam evangelica quam legali docemur auctoritate, quadraginta dierum celebrandum fore jejunium: nam Salvator in Evangelio legitur quadraginta diebus et noctibus jejunium continuasse. In Veteri vero Testamento scribitur quod Moyses bis hunc dierum jejunando numerum compleverit; semel quidem antequam legis Decalogum, Domino tribuente, perceperit; secundo vero postquam populi transgressione provocatus, tabulas ad radices montis confregerit: duabus de causis iterum quadraginta dierum jejunium noctiumque continuans; una videlicet qua divinitatis offensam circa transgressores placabilem redderet; altera vero qua legem [Col. 0319B] rursus a Domino dignus percipere praestaretur. Elias quoque Jezabelis indignationem fugiens, quadraginta diebus et noctibus per solitudinem gradiens, usque dum ad montem Dei Oreb perveniret, jejunavit. Hinc factum est ut mos Ecclesiis inoleverit, quadraginta dierum continuatione jejunii.

Cum ergo hunc fere omnes numerum jejunando Christi Ecclesiae celebrare contendant, nec tamen in hebdomadarum numero simul omnes conveniant, dierum facit hoc variabilis vicissitudo. Constat enim apud homines quadragenarium observari numerum Paschalis jejunii, non tamen omnes singulis uniuscujusque hebdomadis diebus jejunare: quidam enim Dominica tantummodo prandent, alii nec sabbato, nec Dominica jejunant: reperiuntur nonnulli quinta [Col. 0319C] Sabbati jejunium solvere. Sed quia Dominica non jejunant, aliis vero per singulas hebdomadas diebus jejunant, quadragenarium numerum non adimplent; siquidem quatuor dies minus in numerum veniunt: unde fit, ut quadragenarium adimplere volentes, non sex tantum, verum septem hebdomadas ante Pascha jejunent, quamvis sex hebdomadae non quadraginta tantum, verum quadraginta duos dies contineant. Subtractis autem sex Dominicis de quadraginta duobus, supersunt triginta sex dies quibus jejunium celebratur; ut vero quadragenarius perficiatur quatuor dies hebdomada septima jejunatur. Hinc efficitur, ut hebdomadis septimae non sex, sed quatuor tantummodo dies jejunetur, qui triginta sex diebus superadditi quadragenarium perficiunt. [Col. 0319D] Qui vero nec sabbato, nec Dominica jejunant, et tamen ante Pascha quadragenariam implere gestiunt, necesse est ut octava hebdomada jejunium incipiant. Nam quinque tantum diebus per singulas septimanas jejunare comprobantur, et octies quini quadraginta perficiunt, qui quadragenarius octo septimanis lege praescripta perficitur. Huic vero numero, id est, duobus Dominicae et sabbato, quibus non jejunatur, qui quintam sabbati superaddere malunt, quadragesimam ante Pascha jejunare non possunt; nisi novem jejunium hebdomadae sortiantur: tribus enim ablatis de septem, Dominica videlicet, sabbato, et quinta sabbati, supersunt quatuor dies per singulas hebdomadas jejunii; et quaternarii novies [Col. 0320A] ducti triginta sex, non quadraginta implere noscuntur: et cum quadraginta jejunando dies non impleant, quadragesimam tamen implere se dicunt.

Hac de causa Graeci non habent quid Romanis objiciant super septimanarum disparilitate, quoniam quod illi in octo hebdomadibus faciunt, per singulas hebdomadas quinis non amplius diebus jejunantes, hoc tam Romana, quam Occidentalis Ecclesia, sex hebdomadibus perficere noscuntur; superadditis quatuor diebus hebdomadis septimae. Nam si octo hebdomadarum sex diebus Graeci jejunarent sicut faciunt Romani, vel omnes fere Latini, non in quadragesimam, sed multo amplius ante jejunarent: octies enim seni quadraginta octo perficiunt. Qua de re videant Graeci, si tot diebus ante Pascha jejunant, [Col. 0320B] quam sequantur auctoritatem. Nec Salvator enim, nec Elias, nec Moyses hunc jejunando numerum servavere. Quod si jejunii sui summam quadraginta diebus perficiunt, ut a Novo Veterique Testamento non discrepent, nihil quod redarguant in Occidentalibus reperiunt, quoniam tot diebus ante Pascha, quot et ipsi jejunant.

Quod si jejunium est humilitatis exsecutio, secundum illud quod Psalmista confitetur: Et humiliabam, inquiens, in jejunio animam meam (Psal. XXXIV, 16): plures quam Constantinopolitani tam Romani quam Occidentales hebdomadas jejunant: siquidem cantica solemnia videlicet Alleluia, seu martyrum solemnitates, novum ante Pascha septimanis Occidentalis Ecclesia nequaquam solemni more frequentat, [Col. 0320C] sed ab omni celebri glorificatione, quam per totius anni spatium frequentare consuevit, sese continet, ut tanto gloriosius in die Resurrectionis exsultet, quanto diutius semet humiliando sanctum Pascha praevenire curavit. Nam et filiis Israel Dominus per Moysem mandavit post vituli fabricationem ut ornatum suum deponerent, ut sciret Dominus quid eis faceret: non quod ignoraverit idololatriae culpa qua feriri poena debuerit, sed quod ex humilitatis afflictione praevaricator populus ostenderet quemadmodum reatum praevaricationis agnosceret, qualique satisfactione quod deliquerat expurgare maluisset. Quid ergo ornatum populi, quem deponere jubetur, accipere debemus, nisi laetitiae splendorem, quo laetari consueverat priusquam idololatriae [Col. 0320D] culpam contraxerit? Sic igitur vel Romana, vel Occidentalis Ecclesia, ornatum suum deponit semet humiliando, quando festa laetitiae vel hymnorum gaudia, quibus totius anni spatio consueverat exsultare, dimittit, et humilitatis habitum sumens, exsultationis gloriam deponit; quatenus humilitatis habitu faciem Domini praeveniens, Paschalia festa exsultationis gaudio suscipiat.

Non habent igitur Graecorum imperatores unde merito culpare queant vel Romanos vel Occidentales, si non tot hebdomadas ante Pascha quod illi jejunant, quoniam dierum numero quadraginta jejunando coaequantur. Quod sit jejunium humilitatem significat, et humilitas est depositio laetitiae, afflictionis [Col. 0321A] forma, moeroris habitus, jucunditatis remotio, jure quidem dicuntur Romani vel Latini Constantinopolitanis plus jejunare, quoniam novem hebdomadibus semet humiliando Pascha praeveniunt, licet illud sit praecipuum. Unde reprehensores Romanorum sese debent redarguere, si tamen disciplinae legibus cupiunt esse subjecti, quod consuetudo jejunandi ante sanctum Pascha cunctis Ecclesiis non sit uniformis, nec ulla divinorum mandatorum lege constringuntur ad ista; sed unicuique licitum sit Ecclesiae suorum sequi majorum consuetudinem. Quod si novissent, non tam procaces in reprehensione viderentur eorum maxime qui, quod exercent, apostolico quidem instituuntur magisterio, et rationis satis honestae consideratione.

[Col. 0321B] Jejunant denique Romani sex ante Pascha septimanas continuatim, praeter Dominicam, qua jejunium solvunt. Unde si jejunantes triginta sex dies quatuor minus a quadraginta complere noscuntur; causa cur ita faciant pie considerare volentibus et honesta satis est, et in evidenti posita. Siquidem annus solaris trecentis sexaginta quinque diebus peragitur; horum dierum decimam si assumas, triginta sex dies habebis: jubemur autem laborum decimas nostrorum offerre Domino. Non igitur immerito decimas etiam dierum illi offerimus, ut qui totius anni spatio nobis viximus, anni decimas illi offerendo dierum, Domino vivamus; ut delicta quae per totum annum admisimus nobis vivendo, purgemus per hos Domino dies serviendo.

[Col. 0321C] Sed quia perpauci sunt in Occidente qui non quadraginta dies ante Pascha jejunando compleant, hinc etiam causa reddenda est, qua factum est, ut quadraginta dierum numero sint contenti. Seposita igitur auctoritate vel evangelica vel legali, qua docemur evidenter quadraginta dies nos jejunio fore mancipandos: siquidem sunt decem praecepta legis quibus servire praecipimur, secundum instituta Veteris Testamenti, et quatuor Evangelia, quibus in novitatem vitae deducimur. Quater etenim deni quadragenarium perficiunt; et unusquisque Domino serviens ad perfectionis summam venisse cognoscitur, si legale Decalogum Evangelii perfectione suppleverit. Constat etiam homo quatuor, sicut mundus elementis. Et quoniam Decalogum legis per [Col. 0321D] multa transgredimur, necesse est ut quater decies nos affligendo delictorum veniam consequamur.

Haec igitur causa est cur placuerit Romanis seu Latinis jejunare quadraginta dies ante Pascha; quae cum religiosa, tum fore mystica comprobatur, sicut superius ostensum est. Est igitur et haec reprehensio jejunandi super hebdomadarum numerum ante Pascha et injusta, et nullo rationis pondere suffulta: quapropter pro nihilo ducenda, nisi quod charitas, quae omnia suffert, cogit respondere talibus, quae praeter rationem objecta deprehenduntur; quatenus cognita ratione, reprehendere non [Col. 0322A] audeant, quod honestatis jure religionisque decore observari cognoverint, et ad unitatis concordiam pacifici redeant, a qua deviasse stulta praesumptione non timuerant.



CAPUT V. De barbae seu capitis tonsione agitur.

Jam videamus quod de barbae tonsione clericos culpare non tantum Romanorum, verum omnium Occidentalium Christi Ecclesiarum non verentur. Quae tam levis agnoscitur, ut nihil ei responderi merito decerneretur, ne forsitan talium levitati pares, vel certe leviores aestimentur qui nullam habenti rationem objecto respondere potius, quam contemnere delegere. Quid enim refert ad justitiae non tantum perfectionem, verum etiam inchoationem [Col. 0322B] barbae detonsio, vel conservatio? Dicant ergo redarguentes quid hinc vel in Novo vel in Veteri Testamento praeceptum reperiatur: et, ut plus inferam, quid in apostolorum scriptis, vel ecclesiasticorum constitutis magistrorum hinc esse determinatum insinuare possunt? Est enim istud, sicut et reliqua multa, singularum consuetudini derelictum Ecclesiarum, ut pro respectu majorum capitis comam, sive barbam, vel nutriant, vel tondeant. Aliis siquidem mos inest barbam seu caput tondere: nonnullis vero barbam quidem non tondere, caput vero crine totum nudare: nonnullis autem placet faciem pilis omnibus spoliare, verticem capitis capillorum tonsione detergere, relicta capillorum parte quae inter nudati verticis partes et tempora consistit. At [Col. 0322C] vero quidam barbam non attondent, caput vero ex parte tondent, et detonsum ex parte relinquunt. Est quidem iste clericorum habitus non uniformis cunctis ecclesiis, sed pro consuetudine majorum varius atque diversus; nec hinc aliquando inter ecclesias vel Occidentales, vel Orientales contentio nata est, sed tenuerunt singulae quod suis a majoribus suscepere; vel quod provinciarum usus potius approbavit.

Redarguit apostolus Paulus Corinthios quod viri quidem vel comam nutriebant, vel capita velabant; mulieres autem nec capita velabant, nec comam nutriebant. Quae consuetudo jure reprehenditur ab Apostolo; quoniam etsi Corinthiis videbatur probabilis, naturae tamen apparebat inconveniens. Et cur id [Col. 0322D] reprehenderit, causam evidenter ostendit, dicens: Vir quidem non debet velare caput suum, quoniam imago et gloria Dei est (I Cor. XI, 7). Cur autem mulier debeat vel comam nutrire, vel caput velare, causam similiter edocet, dicens: Debet mulier potestatem habere super caput propter angelos (Ibid., 20). Hinc igitur considerent clerici qui barbam quidem nutrientes, at vero caput penitus capillis omni ex parte nudant, et vel vim frigoris vel caloris ferre non valentes, vel potius hujusmodi deturpationem habitus utcunque celare volentes, capita veste cooperiunt [a 1Kb] , an contra praeceptum apostolicum venire comprobentur. [Col. 0323A] Siquidem negare non possunt contra sententiam Pauli se facere dicentis: Omnis vir orans, vel prophetans velato capite, deturpat caput suum (Ibid., 4).

Non ista dicimus quo forsan talem consuetudinem reprehendere malimus: scimus enim et hujusmodi habitum humilitatis esse indicium; sed ut moneamus Graecorum imperatores e vicino habere quod possint vel redarguere, vel emendare; nec longe positos vel Romanos vel Latinos leviter reprehendant: qui si radant barbam, comam tamen nec nutriunt, nec caput vel prophetantes, vel orantes velant: licet habeant in sanctarum auctoritate Scripturarum unde suam consuetudinem optime defendant. Et in Veteri quidem Testamento Nazareis consuetudo [Col. 0323B] manebat, ut consecrationis tempus adimplentes caput et barbam raderent, et in ignem sacrificii ponerent: hoc significantes, quod non solum actus, verum etiam omnes cogitatus suos Domino consecrarent. Hinc Ezechieli prophetae sermo divinus loquitur: Et tu, fili hominis, sume tibi gladium acutum, radentem pilos; assumens eum, duces per caput tuum et barbam tuam (Ezech. V, 1). Fuerat enim sacerdos non extranei generis, sed de sacerdotali germine procreatus: unde secundum consuetudinem Nazaraeorum radere mandatur et caput et barbam. In apostolorum Actibus quoque scribitur, Priscam et Aquilam, Judaeos in Christum credentes, in Cenchris caput sibi totondisse: habebant enim votum, sicut consequenter Scriptura significat. Et in [Col. 0323C] Hierosolymis seniores apostolo Paulo loquuntur: Sunt nobis viri quatuor; votum habentes super se: his assumptis, sanctifica te cum illis, et impende in illis ut radant capita, et scient omnes quia quae de te audierunt falsa sunt, sed ambulas et ipse custodiens legem (Act. XXI, 23, 24). Et paulo post: Tunc Paulus assumptis viris, postera die, purificatus cum illis intravit in templum, annuntians expletionem dierum purificationis (Ibid., 26). Hunc morem sequentes clerici Romanorum, vel cunctarum fere per Occidentem Ecclesiarum, barbas radunt, et capita tondent, formam accipientes tam ab eis qui in Veteri Testamento Nazaraei dicebantur, quam ab eis qui in Novo Testamento talia fecisse leguntur. Sed non penitus capillis capita nudant, verum pro parte significantes [Col. 0323D] tali schemate tam regale decus, quam insigne sacerdotale. Siquidem regibus decus est proprium coronas in capite ferre; pontifices autem in templo thiaras vertice portabant: et thiara quidem hemisphaerii gerit similitudinem; corona vero circuli gerens figuram caput assolet ambire. Loquitur beatus Petrus apostolus credentibus: Vos autem estis genus electum, regale sacerdotium (I Petr. II, 9). Quod significare volentes clerici Romanorum, sive Latinorum, in verticis nudatione thiarae similitudinem [Col. 0324A] figurant, per quam sacerdotale decus insinuant Porro reliqua pars capillorum caput ambiens, neque tamen verticem contingens, speciem coronae repraesentat, qua regalis dignitas ostentatur. Sic utraque hac specie regale sacerdotium designatur.

Christus etiam rex et sacerdos exprimitur, propheta testificante: Dominus legifer noster, Dominus Rex noster (Isa. III, 22). Item: Reges eos in virga ferrea (Psal. II, 9). Quod autem sacerdos sit, Pater Filio testificatur, dicens: Tu es sacerdos in aeternum secundum ordinem Melchisedech (Psal. CIX, 4). Igitur sive Christi sacerdotium atque regale solium clerici Latinorum significare volentes, hujusmodi schema capite gestant: sive quod omnis Christiana natio regia simul atque sacerdotali dignitate praeemineat, [Col. 0324B] tali specie designant. In faciei vero denudatione cordis ostendunt puritatem, illud innuentes apostolicum, ubi ait: Nos autem revelata facie gloriam Domini speculantes, in eamdem imaginem transformamur (II Cor. III, 18). Facies enim capitis faciem cordis insinuat: sicut enim caput arx est cordis, sic mens hoc loco, quae cor appellatur, animae culmen existit: debet enim facies cordis cogitationibus terrenis jugiter spoliari, qualiter puro sinceroque conspectu gloriam Domini possit speculari, et in eam per contemplationis gratiam transformari.

Beatus quoque Petrus apostolus, necnon et alii plures tam de numero apostolorum, quam etiam de Christi discipulorum, leguntur et barbas et capita rasisse. Siquidem hoc egisse Petrum ipsius [Col. 0324C] hodieque testantur imagines, quae tali schemate pictorum arte formantur. Nec propterea Graecorum veriti sunt reprehensionem vel Apostolus, vel reliqui Christi discipulorum, quibus non displicuit istiusmodi habitum sibi assumere. Et cum nec ante legem, nec post Evangelium hactenus quaestionem hanc aliquis intenderit, viderint cur Graecorum imperatores reprehendere moliantur, quod reprehensionis calumniae subjacere nequaquam merito possit. Si enim barbam tondere peccatum est aliquod, vel divinae legis ulla transgressio, dicant cur propheta Domino jubente barbam raserit; cur Nazaraeis iste mos exstiterit; cur denique apostoli hanc consuetudinem non exhorruerint. Sed huic oppositioni supersedeamus, quoniam nec rationis virtute nixam, [Col. 0324D] nec gravitatis eam aliqua dignitate suffultam conspicimus: et nisi minus prudentibus subrepi posse arbitraremur, nullam ex hoc fieri responsionis disputationis justius decerneretur.



CAPUT VI. Caelibatus clericorum propugnatur adversus Graecos. Caelibatus clericorum legibus ecclesiasticis asseritur.

Nunc illud considerandum quod objiciunt Romanos nuptias damnare, quoniam presbyteris uxores [Col. 0325A] ducere non solum non consentiunt, verum penitus interdicunt. Quamvis in caeteris nimium superstitiosi videantur objectis, in isto tamen vel stupendi, vel dolendi plurimum videntur. Stupendi quidem, si tam sunt a sapientiae lumine remoti, quo non intelligant Romanos in hoc facto non solum non culpabiles apparere, verum etiam praedicabiles enitere. Nam continentiae bonum et castitatis insigne tam constat esse praeclarum, ut etiam gentilibus sit admirabile; et in omni ordine cum sit praedicabile, tum praecipue in sacerdotibus, ac reliquis sacri altaris ministris; quos cum reliquae virtutes faciunt illustres, illustriores tamen reddunt sanctimoniae splendor, et castitatis decus egregium. Dolendi vero sunt, si talia cum noverint, adversus conscientiam propriam [Col. 0325B] nitentes, reprehendere non verentur quod laudabile fore non ignorant. Timere namque debuissent quod per Isaiam loquitur Spiritus sanctus: Vae eis qui dicunt malum bonum, et bonum malum, ponentes tenebras lucem, et lucem tenebras (Isa. V, 20).

Quemadmodum ergo consequens esse decernunt, ut Romani damnare nuptias judicentur, si penes illos episcopi seu presbyteri matrimonia non sortiuntur: ergo si propterea nuptiarum damnatores habendi sunt, eidem sententiae subjacebunt Patres tam Veteris quam Novi Testamenti. Elias propheta, cujus ad imperium coelum reseratur et clauditur, quique ministerio angelico sustollitur ad coelos, non duxit uxorem. Jeremias vates in utero sanctificatus, virginitatis bonum, et castimoniae puritatem matrimonio [Col. 0325C] praetulit. Daniel, vir desideriorum appellatus, magis continentiam quam conjugalem copulam delegit. Nec tamen isti nuptias damnavere, quamvis nuptiarum foedera non habuerint. Salvator de virgine nasci maluit; ut sacrum conjugium approbaret, nuptiis interesse non renuit. Joannes amoris privilegium a Christo promeruit, quoniam plus Christi discipulatum, quam nuptias elegit. Petrus apostolus, antequam Christus eum in apostolatus dignitatem subrogaret, matrimonium non sprevit: apostolatus autem dignitate sublimatus, et in evangelicam praedicationem destinatus, etsi conjugem non repulit, opus tamen conjugale declinavit. Quod etiam caeteros apostolos fecisse non dubitandum. Attamen istos nemo sanus dicet damnasse conjugia, licet continentiae [Col. 0325D] sanctimoniam fuerint amplexati.

Porro Romani quemadmodum culpantur nuptiarum foedera damnare, quandoquidem apud eos nuptiae celebrentur, et ex legitimo matrimonio filii procreentur? Scribit beatus apostolus Paulus Corinthiis, dicens: Volo autem omnes homines esse sicut meipsum; sed unuquisque habet proprium donum ex Deo: alius quidem sic, alius vero sic (I Cor. VII, 7). Unde vero dicebat quod vellet omnes homines esse sicut seipsum, paulo superius aperit, ubi conjugatis praecepta sanxit invicem sibi quemadmodum deservirent, sui corporis potestatem tam vir quam femina non habendo, sed ex alterius permissione servando. Unde in conclusione sic intulit: Hoc autem, inquiens, [Col. 0326A] dico secundum indulgentiam, non secundum imperium (Ibid., 6). Cui protinus subjecit: Volo autem omnes homines esse sicut meipsum, et reliqua. Quibus manifeste significat se caelibem esse, nec uxoris copula detineri. Hinc alibi scribit: An non habemus potestatem sororem mulierem circumducendi (Ibid. IX, 5)? In qua re socium sibi Barnabam fore non abnegat, dicens: An ego et Barnabas hanc potestatem non habemus (Ibid., 6)? Et tamen ista cum beatus Apostolus de se profiteatur, nequaquam nuptias condemnat, de quibus et praecepta conjugatis dedit, et incontinentes hortatur, ut si se non continent, nubant. Adeo namque tam Salvator quam beatus Paulus matrimonii pacta non reprobant, ut statuant uxorem a viro non discedere, nec virum uxorem relinquere, [Col. 0326B] nisi causa fornicationis: quod si discesserint, innuptos manere.

Attamen continentiam persuadere desiderans Paulus, sic eisdem Corinthiis scribit: Hoc itaque dico, fratres: Tempus breve est, reliquum est ut qui habent uxores, tanquam non habentes sint; et qui flent, tanquam non flentes; et qui gaudent, tanquam non gaudentes; et qui emunt tanquam non possidentes; et qui utuntur hoc mundo, tanquam non utantur: praeterit enim figura hujus mundi (I Cor. VII, 29-31). Qui superius incontinentibus nubendi licentiam dederat, tanquam infirmis salutis remedium porrigens dicit, Melius est enim nubere quam uri (Ibid., 9). Nunc praecipit frena luxuriae cum propria quoque uxore cohibere. Quid est enim aliud quod dicit: Qui habent [Col. 0326C] uxores, tanquam non habentes sint, nisi dicere, libidinis lasciviam a propriis etiam uxoribus reprimere, et amori magis filiorum, quam carnis desiderio serviendum? Propter quod dixerat superius: Bonum est homini mulierem non tangere (Ibid., 1). Sed quoniam haec virtus non omnibus adest, propterea dico, Propter fornicationem autem unusquisque suam uxorem habeat, et unaquaeque suum virum habeat (Ibid., 2). Quod hoc loco infirmitati conceditur, posterius resecare gestiens, ait: Qui habent uxores, tanquam non habentes sint. Monens non semper infirmitati deserviendum, verum castimoniae sanctitati consuescendum; quoniam praeterit figura hujus mundi. Figura fuit mundi carnalem posteritatem quaerere, et filiorum progenie gaudere, turbaque propinquorum [Col. 0326D] exsultare: at vero quoniam mundus in extremo positus finem praestolatur; et, ut ait beatus Joannes, Novissima hora est (I Joan. II, 18); non carnalis propago sed spiritualis magis debet appeti successio: Ut qui vivunt, jam non sibi vivant, sed Christo qui pro eis mortuus est, et resurrexit (I Cor. V, 15). Propterea dicit flentes fieri debere tanquam non flentes, ut hujus mundi ruinam atque tribulationes aeternorum spe gaudiorum consolentur. Similiter gaudentes in saecularibus temporaliter commodis, fiant tanquam non gaudentes; ut temporalis boni gaudia contemnentes propter sui fragilitatem, atque permutationem, de aeternis potius gaudeant et exsultent; quatenus gaudia perennia [Col. 0327A] consequi praevaleant. Similiter ementes non hic possidere concupiscant, sed possessionem suam in coelestibus esse desiderent, cum Psalmista loquentes: Quid enim mihi est in coelo, et a te quid volui super terram (Psal. XII, 25)? Sic qui utuntur hoc mundo, tanquam non utantur, ut in transitu sit eis, non in desiderio; et in via, non in patria; et tanquam ex latere respiciatur, non ut amore tenendi, sive fruendi, possideatur. Et propterea consequenter ait: Volo autem vos sine sollicitudine esse: qui sine uxore est, sollicitus est quae Domini sunt, quomodo placeat Deo. Qui autem cum uxore est, sollicitus est quae sunt hujus mundi, quomodo placeat uxori, et divisus est: et mulier innupta, et virgo, cogitat quae Domini sunt, ut sit sancta et corpore et spiritu. Quae autem [Col. 0327B] nupta est, cogitat quae sunt mundi, quomodo placeat viro (I Cor. VII, 32-34).

Videant itaque Graecorum principes, Romanos redarguere nitentes super continentia sacerdotum, ministros altaris in qua sorte constituere disponant; an eos velint esse sine sollicitudine, quod vult Apostolus, an certe sollicitudinibus implicari mundi, quod non optat Apostolus. Si enim sine uxore sunt, a sollicitudine mundi liberi, eorum sollicitudinem gerunt quae sunt Domini, quaerentes omni tempore Deo complacere; apostolicum illud meditantes: Omnia quaecunque facitis, in nomine Domini semper facite (Coloss. III, 17). Si vero cum uxore degerent, necesse est mundi sollicitudinibus eos implicari, et quaerere jam quomodo placeant uxori, non Deo: et [Col. 0327C] hujusmodi quicunque sunt, divisi sunt, quoniam inter amorem uxoris, amoremque Dei medii consistunt, non valentes dicere cum Propheta: Portio mea, Domine, dixi, custodire legem tuam (Psal. CXVIII, 57). Neque cum beato Jeremia, qui ait: Pars mea Dominus, dixit anima mea, propterea praestolabor eum (Thren. III, 24). Dicit Apostolus: Mulier innupta, et virgo cogitat quae sunt Domini, ut sit sancta et corpore et spiritu (I Cor. VII, 34). An igitur decet Domini sacerdotes, et altaris ministros, mulieribus innuptis et virginibus esse inferiores, ut illis cogitantibus quae sunt Domini, sanctimoniam tam corpore quam spiritu conservando, isti cogitent quae sunt mundi, sanctitatem corporis et spiritus respuendo? Utriusque namque sanctimonia privantur, qui [Col. 0327D] cogitationem habent eorum quae sunt mundi, placere uxori gestientes; quoniam, sicut dicit Apostolus: Quae nupta est, cogitat quae sunt mundi, quomodo placeat viro (Ibid.). Ait Salvator duobus dominis neminem posse servire (Matth. VI, 24). Ergo vel episcopi, vel praesbyteri, cogitantes debitum solvere uxori, cogitare nequeunt servitutis debitum Domino solvendae. Et cum clerici dicuntur quia sint Domini sors (sic enim nomen ipsum sonare deprehenditur) et eorum portio non alia sit, quam Dominus; sacerdotes uxori servientes, et ea quae sunt mundi cogitantes, sortem Domini, qua specialiter ei cohaerere debuerant, respuere; nec jam eorum possessio solus est Dominus; quoniam mundo per meditationis assiduitatem [Col. 0328A] cohaerendo, Domino cohaerere nequeunt. Mens namque cogitationibus suis mundum amplexans, et mundo inhaerens, Dominum complexari, et illi inhaerere nullo modo praevalet.

Propter quod mirandi Graecorum principes, quod reprehendere studeant Domini sacerdotes a complexu mulierum longe se facientes, ut nulla necessitate destineantur a mundo, sed mundum respuentes, liberi possint jugiter inhaerere Christo. Quantum vero conjugale vinculum conferat impedimenti Dominum jugiter obsecrandi, beatus Paulus insinuat, cum consequenter dicit: Porro ad utilitatem vestram dico, non ut laqueum vobis injiciam, sed ad id quod honestum est, et quod facultatem praebeat sine impedimento Dominum obsecrandi (I Cor. VII, 35). Liquido [Col. 0328B] namque dicens ista, demonstrat uxori servientes facultatem nequaquam habere jugiter Dominum obsecrandi, verum ad tempus, tantummodo. Videant igitur isti nuptiarum censores, quales habere velint sacerdotes; utrum eos qui sanctimoniae servantes puritatem, facultatem habent sine impedimento Dominum obsecrandi, sancti manentes, in sanctis jugiter habitantes, mundum spernentes, coelestia contemplantes; vel eos certe qui conjugalibus addicti vinculis, nec in sanctis continuo valentes habitare, nec mundum spernere, nec omni tempore Dominum pro sibi subjecta plebe deprecari, quamque sit istorum intellectus ab apostolico sensu longissime remotus. Ille continentiam persuadet, isti sacerdotum sanctimoniam (sine qua nemo videbit Deum) nuptiarum [Col. 0328C] condemnationem interpretantur; obliti quod ait Apostolus: Hoc ad utilitatem, inquiens, vestram dico, continentiam persuadens. Mox autem infirmitati consulens, inquit: Non ut laqueum vobis injiciam. Ostendit enim quid desideret: sed considerat quod unusquisque proprium habeat donum a Deo, alius quidem sic, alius vero sic. Rursus ad id quod potius est exhortans, subjungit: Sed ad id quod honestum est; subauditur, vos invitans. Honestatem, talia dicens, continentiae praeponit nuptiis: non quidem quo nuptias condemnet, sed evidenter praedicat quod nuptiae quidem bonae sunt, sed melior est continentia vidualis; supereminet autem integritas virginalis.

Non sunt igitur reprehendendi vel Romani vel [Col. 0328D] Latini, si vel episcopos, vel sacerdotes a maritali toro suspendunt; quoniam nec Apostolus habetur dignus reprehensione, qui castimoniam persuadens, conjugii foedus hortatur non agere, quatenus facultas jugis maneat fidelibus Dominum deprecandi. Etenim qui Dominici corporis et sanguinis omni tempore debent sacramenta contingere, quemadmodum valent conjugio deservire? David namque ad Abimelech sacerdotem veniens, non antea meruit panes sacros contingere, quam se puerosque suos a mulierum tactu tertia jam die diceret purificatos. Et quis ignorat corporis et sanguinis Christi mysterium fore longe sublimius panibus, qui per singula Sabbata proponebantur super mensam in templo? Et si minime [Col. 0329A] licebat eos contingere qui non sanctificari fuissent a mulieribus, quemadmodum expediat sacra contingere Dominica mulieribus deservientes, et conjugali toro mancipatos? Quod mysterium Thessalonicensis Ecclesia diligenter examinans, clericos ante clericatum legitime ductas uxores si cognovissent, deponendos fore censuerunt. Unde mirandum Graecorum principes in Romanis redarguere, quod in Thessalonicensibus patienter concedunt. Quod si moderno tempore suae fortassis superstitioni praebuere consensum, quolibet modo teneant persuasos, noverint tamen majorum talem suorum exstitisse consuetudinem.

Sed veniamus ad ecclesiastica tandem decreta, quo cognoscamus quid decernere super his maluerint. [Col. 0329B] In Nicaeno concilio sub Constantino imperatore primo per trecentos octodecim episcopos sic decernitur (can. 3, ex vers. Dionysii Exigui): »Interdixit per omnia magna synodus, non episcopo, non presbytero, non diacono, nec alicui omnino qui in clero est, licere subintroductam habere mulierem; nisi forte matrem, aut sororem, aut amitam, vel eas tantum personas quae suspiciones effugiunt.« Audiant haec Constantinopoleos imperatores, et judicent, an debeant isti gradus, super quibus hoc capitulo decernitur, matrimonia sortiri, quibus non licet mulieribus cohabitare, nisi solummodo personis illis quas nulla suspicio possit commaculare. Nam quisquis uxorem duxerit, non potest praeter uxorem alias etiam mulieres in domo non habere, quibus uxoria [Col. 0329C] necessitas, et cura domestica suppleatur. Ubi vero cunctarum interdicitur subintroductio feminarum, praeter omnino personas quae careant omni suspicione, manifestum est quod interdicatur etiam uxoria pariter copula, quae nullo modo potest fieri sine reliquarum accessione feminarum.

In concilio Neocaesariensi sic statuitur (can. 1, ex ejusdem versione): »Presbyter, si uxorem acceperit, ab ordine deponatur. Si vero fornicatus fuerit, aut adulterium perpetraverit, amplius pelli debet, et ad poenitentiam redigi.« Quod hi canones decernunt, hactenus et Ecclesia Romana et omnes Occidentales servare studuerunt, scientes cunctis esse servandum quod patet esse religiosum, et divinis cultoribus dignum. Videant Graeci, si quod statutum [Col. 0329D] est tenere contendunt; quod si faciunt, frustra Romanos redarguunt, quos sibi pares in ecclesiasticis servandis conciliis omnino perspiciunt. Quod si constitutum hoc licenter praevaricantur, ecclesiasticarum constitutionum rei deprehenduntur: et dum in Oriente fuerit hoc constitutum, et nimirum servetur ab Orientalibus, quod pro Ecclesiae disciplina probatur esse sancitum, mirum cur in Occidentalibus culpare nituntur, quod apud Orientales servare non dubitant. Quod si leges ecclesiasticas ignorant, quis nescit fore merito contemnendos, quos non sapientiae gravitas, sed ignorantiae levitas ad loquendum propellit?

[Col. 0330A] In concilio Carthaginensi (conc. Afric., an. 424, can. 37): »Praeterea, cum de quorumdam clericorum, quamvis erga uxores proprias, incontinentia referretur, placuit episcopos, et presbyteros, et diaconos secundum priora statuta, etiam ab uxoribus continere. Quod nisi fecerint, ab ecclesiastico removeantur officio.« Praesenti capitulo non solum praefati gradus uxores ducere prohibentur, verum a propriis, quas priusquam ordinarentur habuere, continere praecipiuntur: quod si non fecerint, deponi jubentur. Consentitur in hoc decreto tam Nicaeno quam Neocaesariensi concilio: nam utrumque praecipit presbyteros ab uxoribus arceri. Qua de re videant imperiales reprehensiones, qualiter justum sit contra decreta majorum presbyteros uxores ducere, [Col. 0330B] quibus inhibetur propriis, quas ante ordinationem duxerant, abstinere. Quas leges si servare maluerint, cognoscant quod injuste Romanos redarguant: quod si noluerint, etiam cum Romanis totius Africae provinciales episcopos reprehendant, et cum his etiam suos Orientales, qui constituta majorum servantes, episcopos, presbyteros, et diaconos vivere continenter omnino decernunt, nisi suorum delegerint forte decretorum transgressores.

In libro Constitutionum Justini imperatoris ita decernitur capitulo vigesimo quarto: »Oportet autem eum qui episcopus fit, neque uxorem habere, neque concubinam, neque liberos, seu legibus incognitos. Et si quis contra haec fecerit, et is qui factus est, et is qui eum fecit, episcopatus expellatur honore [a 1Kb] .« Videant [Col. 0330C] nunc Graecorum imperatores, qui Romanos damnare nuptias calumniantur, eo quod non episcopos, non presbyteros, non diaconos, uxores ducere concedunt, quo in loco velint habere suas leges, id est, a suis majoribus institutas. Ecce Justinus Romanorum imperator legibus decrevit eum qui episcopus futurus sit, neque uxorem habere, neque concubinam: vos autem e contrario constituitis ut tam episcopi quam presbyteri matrimonii jura sortiantur. Leges a majoribus vestris constitutae, qui hoc fecerint, gradus sui praecipiunt honore privare; vos autem illos, qui non fecerint, culpatis nuptias condemnare, nec in vestram eos vultis recipere communionem. Apparet igitur tam ecclesiasticis legibus, quam vestris sanctionibus vos repugnare: quapropter duplicis reatus [Col. 0330D] vos culpa constringitis, veluti transgressores tam divini et humani juris, quam ecclesiasticae constitutionis (Justinian., ubi supra, novell. 123, cap. 29). »Presbyteris autem et diaconis, et aliis in clero scriptis, non habentibus uxores secundum divinas regulas, interdicimus et nos mulierem habere in sua domo, excepta matre, et filia, et sorore, et aliis personis quae omnem querelam effugiunt. Si quis autem adversus istam observationem mulierem in sua domo habuerit, quae potest suspicionem inferre turpitudinis, et ille a clericis suis audierit, quod cum tali muliere non debeat habitare, et noluerit eam sua domo repellere; vel accusatore emergente [Col. 0331A] probatus fuerit inhoneste cum tali muliere versari; tunc episcopus secundum ecclesiasticos canones clero eum repellat, curiae civitatis cujus clericus est tradendum.« Superior lex specialiter super episcopi persona decreverat, licet pariter presbyterorum, diaconorumque personas comprehenderit. Quod enim episcopo non conceditur, ministris consequenter altaris, et mysteria Dominici corporis et sanguinis contrectantibus, pariter interdicitur. Quod si non illic ad liquidum de presbyterorum diaconorumque causa decernitur, praesens sanctio dubietatis omnem caliginem removere cognoscitur, interdicens manifesto non solum presbyteris, et diaconibus, sed etiam subdiaconis, et aliis quibuscunque in clero matrimonium interdicitur, ut in sua domo praeter [Col. 0331B] matrem, et eas personas quae suspicione turpitudinis careant, habitare nullo modo permittant; praevaricatores autem, si convicti fuerint, clero depelli decernit, et ad ignominiae poenam tales curiae mancipandos esse jubet officiis.

Non credimus quod Ecclesiae Graecorum talia de presbyterorum connubiis sentiant, qualia Constantinopolitani principes sentire comprobantur. Absit igitur ut adversus ecclesiastica constituta venire praesumant, et ea reprehendere conentur, quae constat ab Ecclesiis servata, et jure perpetuo custodita. Quod si potestates saeculi sua praesumptione talia redarguunt, qualia prohibent et condemnant et ecclesiasticae leges et humanae, mirum cur non animadvertunt quod eorum sanctionem non solum Occidentalis [Col. 0331C] Ecclesia condemnet, verum etiam Orientalis non recipiat, nisi fortassis tyrannidis crudelitate fatigata quaedam pars in Oriente susceptura sit: sed terrere debet eos sententia Domini dicentis: Qui scandalizaverit unum de pusillis istis qui in me credunt, expedit ei ut suspendatur mola asinaria in collo ejus, et demergatur in profundum maris (Matth. XVIII, 6). Verum fixa stat sententia Salvatoris loquentis ad Petrum: Tu es Petrus, et super hanc petram aedificabo Ecclesiam meam (Matth., XVI, 18).

Item in eodem libro (Ibid., in fine ejusdem cap.): »Nullus episcopus cum muliere penitus habitet: sin autem probatus fuerit hoc non observasse, episcopatus honore dejiciatur; quia ipse se indignum sacerdotio ostendit.« Dicant igitur gloriosi principes [Col. 0331D] Graecorum qua praesumptionis audacia freti contra constituta majorum, contra leges Ecclesiae, contra consuetudinem hactenus observatam venire non verentur, Romanos atque Latinos reprehendentes, quod episcopis, presbyteris, levitis, atque subdiaconis, uxores ducere non concedunt. Ecce enim imperialibus coarguuntur legibus, quae cum pro Romanis atque Latinis sanciant, eos qui contraveniunt procul dubio condemnant. In Veteri Testamento tabernaculo, sive templo deservientes Levitae, sive presbyteri, uxoribus non appropinquabant, nec sancta vel ingredi vel contingere praesumebant, nisi sanctificarentur: et vos dicitis quia sacerdotes, quibus officium est corporis et sanguinis Domini mysterium [Col. 0332A] quotidie celebrare, nec a sacris aliquando recedere, quod uxores ducere debeant, nec inter laicos et sacri altaris ministros ullam differentiam consistere. Quod si requiratur a vobis unde nata fuerit opinio talis, non aliam procul dubio monstrare potestis auctoritatem, quam imperitiam atque jactantiam, de quibus levitatis nasci solet audacia.



CAPUT VII. Confirmationis sacramentum a presbyteris conferri posse contendunt Graeci. Hos refellit auctor.---Qui differt sacerdos ab episcopo.

Nunc ad illud veniamus quod objicitur, quia penes Romanos baptizatorum frontes presbyteri chrismate non liniunt. Quod objectum, sicut et reliqua, magis levitate quam ratione propositum est: siquidem Ecclesiae [Col. 0332B] suae consuetudinem sequentes ista proponunt, non aliquam divinae legis auctoritatem. Quamvis ut hoc fiat et apud Romanos, et apud Occidentales omnes, tam ex Evangelio, quam ex apostolorum Actis esse constat assumptum.

Constat namque Spiritus sancti gratiam per unctionem frontis ex chrismate ab episcopis donari, quod nulli praeter episcopos esse concessum evangelica testatur auctoritas. Resurgens etenim Dominus, et discipulis apparens, insufflavit, et dixit eis: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt (Joan. XX, 22). Ergo si remissio peccatorum per Spiritum sanctum contribuitur, et hoc munus apostolis specialiter constat esse donatum; jure solis [Col. 0332C] episcopis haec gratia reservatur, quos in Ecclesia constat apostolorum successionem, et ministerium sortitos. Moysen quoque legimus in Exodo Aaron et filios ejus in sacerdotale ministerium chrismate sancto perunxisse. Deinde reges et sacerdotes oleo sancto perunctos in Veteri Testamento per pontifices exstitisse; quos constat gessisse figuram veri regis atque Pontificis Domini nostri Jesu Christi; cui Psalmista praecinit, dicens: Unxit te Deus, Deus tuus, oleo laetitiae prae consortibus tuis (Psal. XLIV, 8).

Constat autem omnem Ecclesiam corpus esse Christi, etenim, videlicet regis et Sacerdotis, unde omnes Christiani genus sumus sacerdotale et regale; propter quod post lavacrum ungimur, ut Christi nomine censeamur; et non nisi per pontifices, a quibus [Col. 0332D] reges et sacerdotes ungebantur in lege. In Actis habes etiam apostolorum, quia: Cum audissent apostoli qui erant Hierosolymis, quia recepit Samaria verbum Dei, miserunt ad eos Petrum et Joannem. Qui cum venissent, oraverunt pro ipsis, ut acciperent Spiritum sanctum. Nondum enim in quemquam illorum venerat, sed baptizati tantum erant in nomine Domini Jesu. Tunc imponebant manus super illos, et accipiebant Spiritum sanctum. (Act. VIII, 14 et seq.) Vide quia primum baptizati fuerant in nomine sanctae Trinitatis, quod est in nomine Domini Jesu; siquidem totius Trinitatis invocatio in nomine Domini Jesu continetur. Nec tamen adhuc acceperant Spiritum sanctum. Postea vero manus imponentibus super [Col. 0333A] eos apostolis, acceperunt Spiritum sanctum. Quae forma servatur hodieque in Ecclesia, ut baptizentur quidem fideles per presbyteros, gratia vero Spiritus sancti per impositionem manuum tribuatur ab episcopis: quod tunc fit, quando frontes baptizatorum chrismate sancto liniuntur ab episcopis.

Item in eisdem Actis: Factum est autem cum Apollo esset Corinthi, et Paulus, peragratis superioribus partibus, veniret Ephesum, et inveniret quosdam discipulos, dixit ad eos: Si Spiritum sanctum accepistis credentes? At illi dixerunt ad eum: Sed neque si Spiritus sanctus est, audivimus. Ille vero ait: In quo ergo baptizati estis? Qui dixerunt: In Joannis baptismate. Dixit autem Paulus: Joannes baptizavit baptismo poenitentiae populum, dicens in [Col. 0333B] eum qui venturus esset post ipsum ut crederent, hoc est in Jesum. His auditis, baptizati sunt in nomine Domini Jesu. Et cum imposuisset illis manus Paulus, venit super eos Spiritus sanctus; et loquebantur linguis, et prophetabant (Act. XIX, 1 et seq.). Et hic vides quia Paulus non baptizaverit eos, sed jusserit baptizari. Baptizatis autem manus Paulus imposuit; et ita demum venit super eos Spiritus sanctus. Docemur igitur baptismi gratiam per presbyteros posse contribui, donum vero Spiritus sancti, quod tribuitur per manuum impositionem, quando frontes baptizatorum chrismate sancto liniuntur, non nisi per episcopos posse promereri.

Et revera inter sacerdotes et episcopos differentia non parva consistit. Sacerdotes namque, sicut reliqui [Col. 0333C] gradus ecclesiastici, per episcoporum ministerium consecrantur; at episcopi non a sacerdotibus benedicuntur. Ipsi quoque sanctum chrisma sanctificant, et oleum consecrant: omnisque gradus ecclesiasticus illorum dispositione peragitur. Quod considerantes ecclesiastici viri, statuerunt ut frontes baptizatorum non a presbyteris, sed ab episcopis chrismate sancto linirentur. Sicut de sancto Silvestro in Gestis apostolicis legitur (Lib. Pontificalis Damasi papae), ubi sic scriptum invenitur: »Hic constituit ut chrisma ab episcopo efficiatur; et privilegium sit episcopis, ut baptizatos chrismate sancto consignent, propter haereticam insimulationem.« Hinc etiam Innocentius papa in suis Decretalibus hoc modo decernit (epist. 1, cap. 3). »De consignandis [Col. 0333D] infantibus manifestum est, non ab alio quam ab episcopo fieri licere. Nam presbyteri, licet sint sacerdotes, pontificatus tamen apicem non habent.« Hoc autem pontificibus solis deberi, ut vel consignent, vel paracletum Spiritum sanctum tradant, non solum consuetudo ecclesiastica demonstrat, verum illa lectio Actuum apostolorum, quae asserit Petrum et Joannem esse directos, qui jam baptizatis tradant Spiritum sanctum. Nam presbyteris seu extra episcopum, seu praesente episcopo, cum baptizant, chrismate baptizatos ungere licet, sed quod ab episcopo fuerit consecratum; non tamen frontem eodem oleo signare, quod solis debetur episcopis cum tradunt Spiritum paracletum. Hinc omnes Occidentales [Col. 0334A] episcopi, majorum sequentes institutionem, sumpsere consuetudinem ut frontes baptizatorum chrismate liniendi non presbyteris concedant, sed privilegium sibi reservent: non autem ipsum chrisma (quod mentiuntur Graeci) de fonte conficiunt, sed ex succo balsami, vel olivae liquore: quod fit non solum a Graecis, verum ab universis Christi Ecclesiis.



CAPUT VIII. Romano pontifici patriarcham CP. praeferre conabantur imperatores Graeci. Ecclesia Romana omnes alias dignitate praecellit.

Sed criminantur istud falso, sicut et de agni consecratione; necnon quod arguunt, levitas episcopos fieri, presbyterii gradu non prius accepto; [Col. 0334B] non reputantes quod in caeteris sibi demant auctoritatem fidei, quandoquidem in istis tam evidenter mentiuntur: non verentes quod Spiritus sanctus loquitur: Virum sanguinum et dolosum abominabitur Dominus (Psal. V, 7). Et, Perdes omnes qui loquuntur mendacium (Ibid.). Et in Salomone: Falsus testis non erit impunitus (Prov. XIX, 5). Quod autem redarguunt levitam episcopum consecrari, cur non contra se dictum advertunt, qui de laicis subito tonsis faciunt episcopos, contra regulas ecclesiasticas, et imperialia decreta? Siquidem prohibet Apostolus (I Tim. III, 6) neophytum episcopum fieri. Justinus quoque imperator in ecclesiasticis constitutionibus (novella 6, cap. 1, sub init.), ita decernit: »Neque ex laico statim ad episcopatum ascendere licet: neque [Col. 0334C] clericatus honorem simul habuisse sufficit. Oportet autem eum qui episcopus fit neque uxorem habere, neque concubinam, neque liberos, neque nepotes seu legitimos, seu legibus incognitos. Et si quis contra haec fecerit, et is qui factus est, et is qui eum fecit, episcopatus expellatur honore. Nec liceat pecuniae datione episcopum fieri. Esse autem oportet eum qui episcopus fit vel monachum, vel clericum: ita tamen ut non minus sex mensibus appareat eum in clericatu fuisse,« etc. Videmus non solum ecclesiasticis, verum etiam imperialibus obviari constitutionibus, ut ex laico statim ad episcopatus honorem aliquis assumatur, cum debeat prius in Ecclesia probari, et secundum ecclesiastica constituta doceri; quatenus via regia per graduum successionem conscendens, dignus [Col. 0334D] inveniatur summi culminis apicem obtinere. Verum Graecorum imperatores, tam divina quam humana jura transgredientes, faciunt sibi de laicis subito tonsis episcopos, et eos qui nondum minimi gradus honorem digni percipere fuerant, summi culminis vertice sustollunt: et talia gerentes non verentur Christi Ecclesiam calumniari, falsa pro veris loquentes, pro nihilo ducentes quod Salvator ait in Evangelio: Qui scandalizaverit unum de pusillis istis qui in me credunt, expedit ei ut suspendatur mola asinaria collo ejus, et demergatur in profundum maris (Matth. XVIII, 6). Ut poena mortis in eos vindicet, et fluctibus perditionis absorbeantur, quos charitas timori sancto non fecit esse subjectos.

[Col. 0335A] Sed unde talis innata sit praesumptio, ut Romanam non vereantur Ecclesiam falsis oppetere criminationibus? Nimirum inde, quod sui mensuram ignorantes status, ambiunt sibi vindicare principatum, quem nec Christus eis, nec apostoli, nec Ecclesiarum magistri, nec ulla consuetudo contribuit, sed illius imitatores effecti, qui dicebat in corde suo: Ascendam super altitudinem nubium, et super sidera coeli exaltabo solium meum: ponam super altitudinem montium, et in lateribus Aquilonis sedem meam. Ero similis Altissimo (Isa. XIV, 13, 14). Quid enim isti Graecorum principes aliud altitudine cordis sui dicunt, qui Ecclesiae sibi principatum usurpant, et apostolorum sublimitatem (quos Isaias propheta nubes volantes appellat) sibi vindicant: cupientes solium suae [Col. 0335B] dignitatis super astra coeli componere, id est omni sanctorum coetui praeferre, et patriarcharum venerationem usurpare; quatenus omni Ecclesia sibi subjecta Christo similes efficiantur: cum nulla majorum auctoritas hoc eis contribuat, nec ecclesiastica jura concedant, verum nec humanae leges ascribant? Quae cuncta sibi vindicare velle potissimum comprobant, quod patriarcham Constantinopolitanum praeponere Romano pontifici gestiunt, et urbem Contantinopolim Romae praeferre conantur, tanquam sui juris existat leges ecclesiasticas immutare, et regnorum apicem disponere.

Meminisse tamen debuerant Christum totius Ecclesiae caput existere, et ei Patrem per Prophetam dixisse: Dabo tibi gentes haereditatem tuam; et possessionem [Col. 0335C] tuam terminos terrae (Psal. II, 8). Ipsumque fore lapidem abscissum de monte sine manibus, qui confregerit, et in pulverem redegerit universa regna mundi (Matth. XVI, 18). Ipsumque Petro dixisse: Tu es Petrus, et super hanc petram aedificabo Ecclesiam meam: et portae inferi non praevalebunt adversus eam. Et tibi dabo claves regni coelorum. Paulum quoque testificantem: Qui operatus est Petro in apostolatum circumcisionis operatus est et mihi inter gentes (Gal. II, 8). Quos ambos in Ecclesia principatum a Christo positos, et Romae directos, cum ecclesiastica veritas, tum ipsius passionis monstrat auctoritas. Illuc namque ambo principes sunt directi, ubi principatus eminebat mundi: quatenus Romana civitas, sicut imperiali potentia totum sibi [Col. 0335D] subjecerat orbem, sic religionis culmine, et apostolatus dignitate, totius mundi regnis praesideret. Et sicut voluit Salvator Hierosolymam nativitate sua, doctrina, miraculis, morte, sepultura, resurrectioneque reddere sublimem, sic etiam delegit Romanam urbem apostolorum principum sanguine, sepulcro, memoria, doctrina, reddere gloriosam: ut quoniam Christus Jerusalem coelestis in dextra Patris considens, Rex et Dominus honoratur angelorum et sanctorum omnium famulatu; sic Petrus et Paulus Jerusalem peregrinantis obtineat principatum, subjectis [Col. 0336A] sibi per totius orbis latitudinem Christi Ecclesiis.

Hoc ita fore et antiquitas ipsa comprobat, et litterarum monimenta confitentur. Siquidem Socrates in Historia ecclesiastica scribens de Arianis, qui in Antiochia Syriae synodum collegerant ad subversionem, atque destructionem Nicaeni concilii, et condemnationem Athanasii; posquam commemoraverat praesules, quorum auctoritate synodus collecta fuerat, subjunxit: »Sed neque Julius interfuit maximae Romae praesul, neque in locum suum aliquem destinavit; cum utique regula ecclesiastica jubeat non oportere praeter sententiam Romani pontificis concilia celebrari [a 1Kb] .« Ecce fuit hic Graecus historiographus, nec tamen Constantinopolim dicit tanta [Col. 0336B] pollere auctoritate veluti Romam; testificans sine Romani pontificis vel assensu vel jussione nulla posse concilia celebrari.

In concilio Sardicensi (cap. 7, ex interpretatione Dionysii Exigui) tali modo sancitur: »Placuit, ut si episcopus accusatus fuerit, et omnes judicaverint congregati episcopi regionis ipsius, et de gradu suo eum dejecerint: si appellaverit qui dejectus videtur, et confugerit ad beatissimum Ecclesiae Romanae episcopum, et voluerit se audiri: si justum putaverit, ut renovetur examen, scribere episcopis dignetur Romanus episcopus his qui in finitima et propinqua altera provincia sunt, ut ipsi diligenter omnia requirant, ut juxta fidem veritatis omnia definiant. Quod si is qui rogat causam suam iterum audiri, deprecatione [Col. 0336C] sua moverit episcopum Romanum, ut e latere suo presbyteros mittat, erit in potestate ipsius quid velit et quid aestimet. Et si decreverit mittendos esse qui praesentes cum episcopis judicent, ut habeant etiam auctoritatem personae illius a quo destinati sunt, erit in ejus arbitrio. Si vero crediderit sufficere episcopos provinciales, ut negotio terminum imponant, faciat quod sapientissimo consilio suo judicaverit.« Hoc concilium ab Orientalibus episcopis in Asiae provincia [b 1Kb] gestum, taliter de Romani pontificis dignitate decrevit sub Romano imperatore Constantino Magno, qui civitatem Constantinopolim aedificavit, voluitque Juniorem Romam vocitari. Num de Constantinopolitano Patriarcha tale quid ab episcopis legitur constitutum? [Col. 0336D] Cernimus omnino Romani pontificis auctoritatem super cunctas Ecclesias Christi praeeminere, ut omnes episcopi illum habeant caput, et ad ejus judicium pendeat quidquid in ecclesiasticis negotiis disponitur; ut ex ejus arbitrio vel maneat constitutum, vel corrigatur erratum, vel sanciatur quodcunque fuerit innovandum.

Testatur et hoc Eusebius Caesariensis episcopus, qui in historia de Vita Silvestri (Vita ms. supra citata) sic ait: »Quarta die imperator Constantinus privilegium Ecclesiae Romanae pontifici contulit, uti [Col. 0337A] toto orbe Romano sacerdotes ita hunc caput habeant, ut judices regem.« Quae res ex conciliorum gestis approbatur: siquidem omne concilium vel quod in Oriente, vel quod in Africa gestum esse dignoscitur, vel Romani pontificis vicarios semper habuit praesidentes, vel ejus auctoritate litterarum, quae fuerunt decreta firmitudinem acceperunt. Siquidem concilium Nicaenum, omnibus Christi Ecclesiis venerandum, Victorem et Vincentium presbyteros urbis Romae, Romani pontificis vicem agentes, in episcoporum subscriptione primos posuere statim post Osium episcopum civitatis Cordubensis provinciae Hispaniae, qui fuerat illuc a Romano pontifice directus, quoniam ipse venire senectute praepediente non valuerit. Sic reliqua concilia primo in loco [Col. 0337B] semper habuere Romanos pontifices, vel eorum legatos, tanquam apostolorum vicarios. Et revera omnes Orientales Ecclesiae, simul et Occidentales, Romanae civitatis praesulem semper quasi caput episcoporum venerati sunt, et ad ejus sententiam respexerunt, et de rebus dubiis quaecunque decrevit ejus judicium sustinuerunt, illiusque decreto paruerunt. Quaecunque concilia ejus sententia roborata sunt, rata manserunt; quae vero damnavit, pro nihilo reputata fuerunt, nec auctoritatem ullam habere potuerunt.

Quae licet antiquorum monimentis Patrum vera esse quae dicimus approbentur, unius tamen Romani pontificis placet litteris ostendere quae loquimur. Nam cum Flavianus Constantinopolitanus episcopus, [Col. 0337C] qui Eutychen archimandritam Constantinopolitanum male de incarnatione Dominica sentientem damnaverat, ipse quoque fuisset a synodo, quae Ephesi collecta est, contra regulas ecclesiasticas damnatus, Romanum hac de causa Leonem pontificem interpellasset, scripsit Theodosio imperatori synodum retractandam, et ea quae prave constituta fuerant cassanda. Quod cum sub Theodosio imperatore fieri non potuit, morte praeveniente, sub principibus Valentiniano et Marciano, qui Theodosio patri successerant, actum est. Quorum litterae, ad Leonem venerabilem episcopum Romanae urbis missae, taliter habentur (ante concil. Chalcedon. epist. 33): »Victores Valentinianus et Marcianus, gloriosi triumphatores, semper Augusti, Leoni reverendissimo [Col. 0337D] archiepiscopo gloriosae civitatis Romae. Ad hoc maximum imperium venimus Dei providentia, et senatus excellentissimi, cunctaeque militiae. Unde pro reverenda et catholica religione Christianorum fidei, cujus auxiliis virtutem nostrae potentiae confidimus gubernari, tuam sanctitatem principatum in episcopatu divinae fidei possidentem, sacris litteris in principio justum credimus alloquendam, invitantes atque rogantes, ut pro firmitate et statu nostri imperii, aeternam divinitatem tua Sanctitas deprecetur, ut et tale propositum et desiderium habeamus, quatenus omni impio errore sublato per celebrandam synodum, te auctore, maxima pax circa omnes episcopos fidei catholicae fiat.« Item in secunda, [Col. 0338A] post salutationem et praefationis allocutionem scribitur sic (Ibid. epist. 34): »Superest, ut si placuerit tuae Beatitudini his partibus advenire, et synodum celebrare, hoc facere religionis affectu dignetur; nostris utique desideriis vestra Sanctitas satisfaciet, et sacrae religioni quae utilia sunt decernat. Si vero hoc onerosum est, ut tu ad has partes advenias, hoc ipsum nobis propriis tua Sanctitas litteris manifestet; quatenus in omnem Orientem, et in ipsam Thraciam, et Illyricum, sacrae vestrae litterae dirigantur; ut ad quemdam definitum locum omnes sanctissimi episcopi debeant convenire; et quae Christianorum religioni atque catholicae fidei prosint, sicut Sanctitas tua secundum ecclesiasticas regulas definierit, sua dispositione [Col. 0338B] declarent.« His litteris Romanorum imperatorum non ostenditur, quod patriarcha Constantinopolitanus Romano pontifici praelatus habeatur; verum quod Romanus pontifex principatum obtineat episcoporum, cujus arbitrio debeat colligi synodus, et quae sunt tractanda per ejus dispositionem debeant ordinari.

Testantur etiam litterae Valentiniani imperatoris ad Theodosium patrem Augustum, quam dignitatem, atque honorem Romanus pontifex super omnes episcopos debeat obtinere: quae ita se habere noscuntur (Ibid., epist. 25): »Domino Theodosio, gloriosissimo victori, ac triumphatori praecellentissimo imperatori et patri, Valentinianus victor gloriosus, ac triumphator, semper Augustus et filius. Cum venissem [Col. 0338C] in urbem Romam ob Divinitatem placandam, sequenti die ad basilicam apostoli Petri processi, et illic post venerabilem noctem diei apostoli, et a Romano episcopo, et ab aliis cum eo ex diversis provinciis congregatis, rogatus sum scribere vestrae mansuetudini de fide, quae cum sit conservatrix omnium fidelium animarum, dicitur perturbata: quam nos a nostris majoribus traditam debemus cum omni competenti devotione defendere, et dignitatem propriae venerationis beato apostolo Petro intemeratam nostris temporibus conservare, quatenus beatissimus Romanae civitatis episcopus, cui principatum sacerdotii super omnes antiquitas contulit, locum habeat et facultatem de fide et sacerdotibus judicare, Domine sacratissime [Col. 0338D] pater, et venerabilis imperator: hac enim gratia, secundum solemnitatem conciliorum et Constantinopolitanus episcopus eum per libellos appellavit, propter contentionem quae orta est de fide.« Galla quoque Placidia, mater Augusti, litteras eadam pro re filio dirigens Augusto, inter caetera sic ait (Ibid., epist. 26 post init.): »Non modicum detrimentum est ex his quae gesta sunt; ut fides, quae tantis temporibus regulariter custodita est a sacratissimo patre nostro Constantino (qui primus imperio splenduit Christianus) nuper turbata sit, ad arbitrium unius hominis, qui in synodo Ephesinae civitatis odium et contentiones potius exercuisse narratur, militum praesentia et metu appetens Constantinopolitanae civitatis [Col. 0339A] episcopum Flavianum, eo quod libellum ad apostolicam sedem miserit per eos qui directi fuerant in concilium a reverendissimo episcopo Romae, qui secundum definitiones Nicaeni concilii consueti sunt interesse, Domine sanctissime fili, venerabilis imperator. Hac itaque gratia, tua mansuetudo tantis turbis resistens, veritatem immaculatam catholicae fidei servari praecipiat, et secundum formam et definitionem apostolicae sedis, quam etiam nos tanquam praecellentem similiter veneramur, in statu sacerdotii illaeso manente per omnia Flaviano, ad concilii et apostolicae sedis judicium transmittat; in qua primus ille, qui coelestes claves dignus fuit accipere, principatum episcopatus ordinavit. Decet itaque nos huic maximae civitati, quae domina [Col. 0339B] omnium est, in omnibus reverentiam conservare. Diligentius autem hoc providete, ne quod priscis temporibus nostra generatio custodivit, sub nobis imminui videatur, et per praesens exemplum schismata generentur inter episcopos ac sanctas Ecclesias.« Apparet igitur ex his Romanum pontificem nunquam fuisse subjectum patriarchae Constantinopolitano, quin potius ubi necessitas postulavit, eum apostolicam sedem expetiisse, et secundum ejus judicium suam terminum habere causam poposcisse: quandoquidem sit Romana civitas omnibus imperii Romani civitatibus honorabilior, et Romanus pontifex principatum obtineat sacerdotii super omnes episcopos; ut pote cum sit civitas haec domina omnium, et illi civitati quisquis praefuerit episcopus, ex [Col. 0339C] antiquitatis constitutione princeps omnium habeatur Ecclesiarum.

Hac igitur auctoritate Leo venerabilis Romanae civitatis episcopus fretus, scripsit Anatoho episcopo Constantinopolitano (Epist. 46), quam formam concilii tenere debuisset, damnando Nestorium, et Eutychen, ita scribens: »Licet sperem dilectionem tuam ad omne opus esse devotam, ut tamen efficacior tua fieri possit industria, necessarium et commodum fuit, fratres meos Licentium episcopum Basilium presbyterum (ut promisimus) destinare, quibus tua dilectio societur, ut nihil in his quae ad universalis Ecclesiae statum pertinent, aut dubie agatur aut segniter: cum residentibus vobis, quibus exsecutionem nostrae dispositionis injunximus, ea [Col. 0339D] possint agi cuncta cum moderatione; ut nec benevolentiae partes, nec justitiae negligantur, sed absque personarum acceptione divinum in omnibus judicium cogitetur.« Et nonnullis interpositis: »Et quia evangelica et apostolica fides omnes expugnat errores, et ab uno latere Nestorium dejicit, ab alio Eutychen et participes ejus elidit, hanc regulam mementote servandam: ut quicunque in illa synodo, quae nomen synodi nec habere poterit, nec meretur, et in qua malevolentiam suam Dioscorus, industriam autem Juvenalis ostendit, satisfactioni eorum pax fraterna praestetur: . . . . . ita ut non dubiis professionibus Eutychen cum suo dogmate, et cum consortibus suis, anathematis consecratione condemnent. [Col. 0340A] De his autem, qui in hac causa gravius peccaverunt, et ob hoc superiorem sibi locum in eadem infelici synodo vindicarunt, ut humilium fratrum simplicitatem arrogantiae praejudiciis aggravarent: si forte resipiscant et facti sui defensionem cassantes in condemnationem proprii convertuntur erroris, horum satisfactio talis accedat, quae non refutanda videatur, sed maturioribus apostolicae sedis consiliis reservetur; ut, examinatis omnibus atque perpensis, ipsi eorum agnitionibus, quid constitui debeat, aestimetur. Neque prius in Ecclesia, cui te Dominus voluit praesidere, cujusquam talium (ut ad te jam scripsimus) nomen ad altare recitetur, quam quid de eis constitui debeat, rerum processus ostendat.« Et post pauca: »Annitere itaque, frater charissime, ut [Col. 0340B] quae Ecclesiae Dei congruunt, fideliter et efficaciter cum his fratribus constanter, quos idoneos auctores elegimus, exsequaris.« Monstratur his litteris Romanum pontificem praeesse patriarchae Constantinopolitano, cui vices suas in synodo habendas committit: cuique de singulis qualiter exsequatur, praescribit; et quid suo judicio reservandum sit, indicit; quid vero ipse determinare debeat, definit; nec tamen solus potestatem habere judicandi permittitur, verum socius illis, qui fuerant ab apostolica sede directi, super determinandis negotiis adhibetur.

Scribit etiam idem beatus Leo episcopus sanctae synodo Chalcedonensi constitutae (epist. 40), pro condemnanda Ephesina synodo secunda, in qua fuerat [Col. 0340C] patriarcha Constantinopolitanus venerabilis Flavianus non justitia, sed violentia condemnatus. Cujus ista sunt verba, salutatione praemissa. »Optaveram quidem, dilectissimi, pro nostra charitate collegii, omnes Domini sacerdotes in una catholicae fidei devotione persistere, nec quemquam gratia aut formidine saecularium sacerdotem depravari, aut a via veritatis abscedere. Sed quia multa saepe quae poenitudinem possint generare, proveniunt, et superat culpas delinquentium misericordia Dei, atque ideo suspenditur ultio, ut possit locum habere correctio, amplectendum est clementissimi principis plenum religione consilium, quo sanctam fraternitatem vestram ad destruendas insidias diaboli, et reformandam ecclesiasticam pacem maluit convenire, beatissimi [Col. 0340D] apostoli Petri sedis jure et honore servato, adeo ut nos quoque ad hoc ut suis litteris invitaret, ut venerabili synodo nostram sententiam praeberemus: quod quidem nec necessitas temporis, nec ulla poterat consuetudo permittere: tamen in his fratribus, hoc est, Pacasino et Lucentio episcopis, Bonifacio et Basilio presbyteris, qui ab apostolica sede directi sunt, me synodo vestra fraternitas aestimet praesidere, nec sejunctam a vobis praesentiam meam, qui nunc in vicariis meis adsum, etiam dudum in fidei catholicae praedicatione non desum.« Et post alia: »Quia vero non ignoramus, per pravas aemulationes multarum Ecclesiarum statum fuisse turbatum, plurimosque fratres, quia haeresim non receperunt, sedibus [Col. 0341A] suis pulsos, et in exsilia deportatos atque in locum superstitum alios institutos; his primitus vulneribus adhibeatur medicina justitiae; nec quisquam ita careat propriis, ut alter utatur alienis: cum si, ut cupimus, errorem omnes relinquunt, nemini quidem honor perire debeat, sed illis qui pro fide laboraverunt, cum omni privilegio oporteat eis proprium reformare. Prioris autem Ephesinae synodi, cui sanctae memoriae Cyrillus episcopus tunc praesedit, contra Nestorium specialiter statuta permaneant: ne tunc damnata impietas demum sibi in aliquo blandiatur, qua Eutyches justa exsecratione percellitur. Puritas enim fidei atque doctrina, quam eodem, quo sancti Patres nostri, spiritu praedicamus, et Nestorianam et Eutychianam cum suis [Col. 0341B] auctoribus condemnat pariter et persequitur pravitatem.«

Advertimus certe Romanae sedis pontificem nec supponi, nec conferri, sed praeferri Constantinopolitano patriarchae; quandoquidem Chalcedonensem synodum videamus ejus permissione fuisse collectam: cuique praesidere maluit per suos legatos, cuique etiam formam dedit propriis litteris quid de secunda synodo Ephesi collecta foret statuendum: quid quoque de his qui fuerant in ea propter fidei veritatem sedibus propriis expulsi, et in exsilia deportati; necnon et ex iis qui minis atque terroribus compulsi contra fidem judicium protulerunt, atque consenserunt, si reverti ab errore mallent, et veritatem fidei profiteri: synodum quoque primam [Col. 0341C] Ephesinam per beatum Cyrillum Alexandrinum episcopum factam statuit omnibus modis servandam, condemnans tam Nestorium quam Eutychen de incarnatione Domini nostri Jesu Christi prave sentientes. Quibus omnibus evidenter instruimur, non solum Constantinopolitano, verum cunctis Orientalibus episcopis Romanum pontificem honore praelatum, veluti qui cunctorum sollicitudinem plenam habere debeat episcoporum, et cui specialiter incumbat pro cunctis Ecclesiis pervigil sollicitudo.

Ut autem evidentius appareat quanto Romanus episcopus honore praecellat supra cunctos qui per Orientem habentur episcopos, ex epistola beati Leonis episcopi urbis Romae, Anastasio episcopo [Col. 0341D] Thessalonicensi directa (epist. 84), placuit ostendere; cui salutatione praemissa sic loquitur: »Quanta fraternitati tuae a beatissimi Petri apostoli auctoritate commissa sint, et qualia etiam nostro tibi favore sint credita, si vera ratione perspiceres, et justo examine ponderares, multum possemus de injunctae tibi sollicitudinis devotione gaudere: quoniam sicut praecessores mei praecessoribus tuis, ita ego dilectioni tuae priorum secutus exemplum, vices mei moderaminis delegavi; ut curam quam universis Ecclesiis principaliter ex divina institutione debemus, imitator nostrae mansuetudinis effectus adjuvares, et longinquis a nobis provinciis praesentiam quodammodo nostrae visitationis impenderes. [Col. 0342A] Siquidem continenti opportunoque prospectu promptum tibi esset agnoscere, quid in quibusque rebus vel tuo studio componeres, vel nostro judicio reservares. Nam cum majora negotia et difficiliores causarum exitus liberum tibi esset sub nostra sententiae exspectatione suspendere, nec ratio tibi nec necessitas fuit, in id quod mensuram tui excederet, deviandi: abundant enim apud te monitorum scripta nostrorum, quibus te de omnium actionum temperantia frequenter instruximus; ut commendatas tibi Christi Ecclesias per exhortationem charitatis ad salubritatem obedientiae provocares.« Et post alia istiusmodi redargutionibus conquesta, iterum infert (ibid.): »Et dum dominari magis quam consulere subditis quaerant, [Col. 0342B] placet honor, inflat superbia, et quod provisum est ad concordiam, tendit ad noxam. Quod ut necesse habeamus ita dicere, non de parvo animi dolore procedit: meipsum enim quodammodo trahi in culpam sentio, cum te a traditis tibi regulis immodice discessisse cognosco. Qui si tuae existimationis parum diligens eras, meae saltem famae parcere debuisti; ne quae tuo tantum facta sunt animo, nostro viderentur facta judicio. Relegat fraternitas tua paginas nostras, omniaque ad tuos missa majores apostolicae sedis praesulum scripta decurrat, et vel a me, vel a praecessoribus meis inveniet ordinatum, quod a te cognovimus esse praesumptum. Venit namque ad nos cum episcopis provinciae suae frater noster Atticus, veteris [Col. 0342C] Epiri metropolitanus antistes, et de indignissima afflictione quam pertulit, lacrymabili actione conquestus est coram astantibus diaconibus tuis, qui querelis flebilibus ejus nihil contra referendo, ea quae nobis ingerebantur fide non carere monstrabant. Legebatur quoque in litteris tuis, quas iidem ad me diaconi tui detulerunt, quod frater Atticus Thessalonicam venisset.«

Et post alia (Ibid.): »Unde deplorationibus supradicti verba epistolae tuae testimonium praebuerunt, et per hoc, quod non est tacitum, nudatum est illud quod silentio fuerat adopertum: aditam scilicet Illyrici praefecturam, et sublimissimam inter mundanos apices potestatem in exhibitionem insontis antistitis incitatam, ut missa exsecutione terribili, [Col. 0342D] quae omnia sibi officia publica ad effectum praeceptionis adjungeret, a sacris Ecclesiae aditis, nullo vel falso insimulatus crimine extraheretur sacerdos, cui non ob molestiam aegritudinis, non ob saevitiam hyemis darentur induciae, sed iter asperum et periculis plenum per invias nives agere cogeretur. Quod tanti laboris, tantique discriminis fuit, ut ex his qui episcopum comitati sunt quidam defecisse dicantur. Multum stupeo, frater charissime, sed et plurimum doleo, quod in eum (de quo nihil amplius indicaveras, quam quod evocatus adesse differret, et excusationem infirmitatis obtenderet) tam atrociter et tam vehementer potueris commoveri; praesertim cum si tale aliquid mereretur, exspectandum tibi [Col. 0343A] fuerat quid ad tua consulta rescriberem. Sed ut video bene de meis moribus aestimasti, et quam civilia pro conservanda sacerdotali concordia responsurus essem verissime praevidisti, et ideo motus tuos exsequi sine dilatione properasti, ne cum moderationis nostrae aliud disponentia scripta sumpsisses, faciendi id quod factum est licentiam non haberes. An forte aliquid tibi facinus fratris innotuerat, et metropolitanum episcopum novi apud te criminis pondus urgebat? At hoc quidem alienum ab illo esse, etiam tu nihil ei objiciendo confirmas; sed etiam si quid grave intolerandumque committeret, nostra erat exspectanda censura; ut nihil prius ipse decerneres, quam quid nobis placeret, agnosceres. Vices enim nostras ita tuae credidimus charitati, ut [Col. 0343B] in partem sis vocatus sollicitudinis, non in plenitudinem potestatis. Uude sicut multum nos ea quae a te pie sunt curata, laetificant, ita nimium ea quae perperam sunt gesta, contristant. Et necesse est, post multarum experimenta causarum sollicitius prospici, et diligentius praecaveri; quatenus per Spiritum charitatis et pacis omnis materia scandalorum de Ecclesiis Domini, quas tibi commendavimus, auferatur, praeeminente quidem in illis provinciis episcopatus tui fastigio, sed amputato totius usurpationis excessu. Igitur secundum sanctorum Patrum canones, Spiritu Dei conditos, et totius mundi reverentia consecratos, metropolitanos singularum provinciarum episcopos, quibus ex delegatione nostra fraternitatis tuae cura praetenditur, jus traditae sibi [Col. 0343C] antiquitus dignitatis intemeratum habere decernimus; ita ut a regulis praestitutis, nulla aut negligentia, aut praesumptione discedant:« et caetera quae statuit Thessalonicensi episcopo in ecclesiasticis negotiis conservanda.

Quibus videmus nequaquam Constantinopolitanum episcopum Ecclesiis Christi, nisi tantum suae dioeceseos, esse praelatum, sed Romano pontifici hujus sollicitudinis curam antiquitus esse commissam, ad quem omnes Ecclesiae Christi respiciant; et cujus sit officii de singulis ecclesiasticis rationibus disponere, eamque tenere singulas provincias ecclesiasticarum causarum formam, quam pontifex Romanus vel constituerit, vel concesserit; quod approbant pontificum decreta Romanorum, omnibus Christi [Col. 0343D] Ecclesiis tam per Orientem quam per Occidentem positis directa, quae veluti leges ecclesiasticorum negotiorum et observantur ab omnibus et suspiciuntur Ecclesiis. Quis autem ferat ut Constantinopolitanus patriarcha cunctis Christi praeferatur Ecclesiis, quod nec antiquitas ei contulit, nec ulla decreta majorum constituunt, nec rationis habetur vel ecclesiasticae vel humanae jure firmatum: nisi forte putant Graecorum imperatores moderni, non illi Romanorum, quorum imperium totius orbis provincias disponebat, hoc sibi licere, quod illis non licuit: et Ecclesiam Romanam, quam illi tanquam matrem venerati sunt, pro libito suo disponere, et auctoritatem quam beato Petro tam Christus, quam omnis [Col. 0344A] Ecclesia, totiusque mundi principatus contulit, immutare posse; quandoquidem civitatem Romam, quae cunctarum principatum Ecclesiarum obtinet, ab imperio suo vident remotam, et omnem Occidentem sibi sublatum, Africamque, et Orientem pene cunctum, praeter paucissimas, Europae, Asiaeque provincias, et paucarum ambitus insularum.

Quam autem reverentiam Constantinopolitanus pontifex obtinere debeat, non suo merito, sed quia secunda vocitata sit Roma, testatur Justiniani pragmaticum imperatoris (Novel. CXXXI, cap. 2), quod ita fertur: »Papa Romanus prior omnibus episcopis et patriarchis sedeat, et post illum Constantinopolitanae civitatis archiepiscopus.« Non hic praefertur neque confertur papae Romano, sed supponitur [Col. 0344B] patriarcha Constantinopolitanus. Considerandum quoque, quod honor sedis illi contribuitur, potestatis autem culmen nullatenus confertur. Item in Historia Socratis (lib. V, cap. 8) sic scribitur: »Tunc etiam regulam praetulerunt (nimirum episcopi qui Nectarium Constantinopoli constituerunt ut esset episcopus), ut Constantinopolitanus episcopus haberet honoris privilegia post pontificem Romanum, eo quod sit nova Roma.« Sed neque potestatis hic privilegia donantur illi, quae pontifici manere Romano comprobantur. Unde igitur auctoritatem Graecorum principes accipiunt, ut Constantinopolitanum episcopum omnibus Ecclesiis praeferant? Antiquitas eis nulla suffragatur, synodorum decreta nulla, imperatorum pragmatica nulla, quae licet etsi aliqua monstrarentur, [Col. 0344C] auctoritatis pondus obtinere nequirent sine Romani pontificis astipulatione: cujus tantae manet antiquitate tribuente potestatis jus, ut sine permissionis illius auctoritate nec Constantinopolis, nec ulla civitas Orientalis vel Occidentalis obtinere privilegia valeat potestatis, nisi quae fuerant a Romano pontifice vel concessa vel roborata: ipsi vero maneat potestas atque sollicitudo omnium Ecclesiarum, concedendi, vel disponendi quaecunque ecclesiasticis utilitatibus secundum ecclesiasticas regulas probata fuerint deservire. Quod multis approbatur Scripturarum monumentis, per universas Ecclesias a Romano pontifice destinatis.

Unde Acacius episcopus Constantinopolitanus ad Simplicium episcopum urbis Romae scribens (Epist. [Col. 0344D] 6 Simplicii), sic ait: »Domino sancto patri archiepiscopo Simplicio Acacius. Sollicitudinem omnium Ecclesiarum secundum Apostolum circumferentes, nos indesinenter hortamini, quamvis sponte vigilantes et praecurrentes; sed vos divino zelo sollicitos demonstratis, statum Alexandrinae Ecclesiae certius requirentes, ut pro paternis canonibus suscipiatis laborem, piissimo stillantes sudore pro his, sicut semper est approbatum,« et reliqua. Cognoscimus quod Acacius pontifex Constantinopolitanus Romanum pontificem testatur omnium Ecclesiarum secundum Apostolum sollicitudinem circumferentem, et hanc ei semper adesse ex antiquitate superimpositam: quod dicens, sibi nullo modo contribuit omnium [Col. 0345A] Ecclesiarum procurationem: novit enim hoc a suo longe remotum officio, nec usurpare sibi praesumit, a quo se procul abesse non ignorat. Cui Acacio, cum contra regulas ecclesiasticas deprehensus fuisset egisse, quod sibi nulla ratio justa facere concessisset, Felix episcopus Ecclesiae sanctae catholicae urbis Romae, sic scribit (Epist. 6): »Multarum transgressionum reperiris obnoxius, et in venerabilis concilii Nicaeni contumelia saepe versatus, alienarum tibi provinciarum jura temerarie vindicasti. Haereticos et perversores, atque ab haereticis ordinatos, et quos ipse damnaveras, atque ab apostolica sede petisti damnari, non modo communioni tuae recipiendos putasti; verum etiam Ecclesiis aliis, quod nec de catholicis fieri poterat, praesidere fecisti, [Col. 0345B] atque honoribus, quod non merebantur, auxisti.« Et cum multa de transgressionibus illius scripsisset, in conclusione sic intulit: »Habe ergo cum his quos libenter amplecteris, portionem, et sententia praesenti, quam per tuae tibi direximus Ecclesiae defensorem, sacerdotali honore, et communione catholica, [Col. 0346A] necnon etiam a fidelium numero segregatus, sublatum tibi nomen et munus ministerii sacerdotalis agnosce, Spiritus sancti judicio, et apostolica per nos auctoritate damnatus, nec jam anathematis vinculis exuendus.« Num modo convincitur Romanus pontifex patriarchae Constantinopolitano subjectus, per quem de suis transgressionibus non leviter redarguitur, et anathematis sententia condemnatur? Immensum fiet si cuncta congesserimus, quibus Romanus pontifex approbatur Constantinopolitano pontifici fore praelatus. Sed sufficiant quae posita sunt, quibus evidenter ostensum est Constantinopolitanum patriarcham Ecclesiis Christi nullatenus omnibus praeferendum, sed sui mensura honoris esse debere contentum; ne contra Nicaeni concilii decreta faciens, [Col. 0346B] honoris proprii damna sustineat.

Egimus velut potuimus, respondentes ad ea quae nobis scripta misistis. Quae si placuerint, Deo gratias agimus: sin vero displicuerint, vestrae correctionis censuram praestolamur.

(Epistolam de Cynocephalis Vide ad calcem vol.)




ANNO DOMINI DCCCLXVIII.
GOTTESCHALCUS ORBACENSIS MONACHUS.




[Col. 0345]
NOTITIA HISTORICA IN GOTTESCHALCUM.
(Apud Fabricium, Bibl. med. et inf. Lat.)

[Col. 0345C] Inter Walafridi Strabi poemata legitur carmen ad Gotteschalcum monachum, qui et Fulgentius, tom. XV Bibliothecae Patrum Lugdunensis, pag. 232. Hic est nominatissimus ille Gotteschalcus, ordinis Benedictini monachus, Orbacensis in dioecesi Suessionensi, qui ob acrius motas de Praedestinatione controversias condemnatus in synodo Moguntina anno 848, et conventu Carisiacensi anno 849, inclususque in coenobio Altivillarensi, post viginti amplius annorum custodiam, obiit circa annum 870. Durius cum Gotteschalco actum ab Hincmaro Rhemensi [(a) 1Kb] , Rabano Mauro, Amolone sive Amalario Lugdunensi, Joanne Scoto, caeterisque ejus adversariis, non obscure queritur Florus contra Joannem Scotum et Remigius Lugdunensis in libro Ecclesiae Lugdunensis nomine scripto de tribus Epistolis, qui exstat tomo XV Bibliothecae Patrum Lugdunensis, p. 666 seq. Prudentius Tricassinus, Ratramnus sive Bertramnus Corbeiensis, [Col. 0346C] etc. Neque ultra Augustini sententiam processisse [(b) 1Kb] Gotthescalcum contendit Jacobus Usserius in Gotteschalci et Praedestinatianae controversiae Historia, post editionem Dublinensem 1631, 4o recusa Hanoviae, 1662, 8, ad hujus calcem duas Gotteschalci Confessiones publicavit, unam breviorem, et alteram longiorem. In utraque praescientiam divinam a decreto divino non patitur dividi: in utraque identidem ad Augustinum et Fulgentium [(c) 1Kb] Ruspensem provocat, et de sententia sua tam firmiter profitetur se esse persuasum, ut pag. 345 affirmet se, si posset fieri, millies potius pro veritate optare occumbere, quam semel (quod absit) cuilibet secus loquenti, cedendo succumbere. Et p. 353, ab ipsa Veritate edoctum et gratis ab ea pieque satis afflatum, animatum, armatum, misericorditerque simul ac mirabiliter adjutum et tutum, fretum et fultum, fideliter illi credere, fortiter tenere, veraciter patienterque defendere, et [Col. 0347A] quemcunque contraria dogmatizare cognosco, tanquam pestem fugio et tunquam haereticum abjicio. Et pag. 354, ad Deum ipsum provocat his verbis: Atque utinam placeret tibi, cunctipotentissime pariter ac clementissime Domine, ut sicut in te credo et spero, dato mihi gratis posse, prout jamdudum dare dignatus es, et dare quotidie dignaris etiam velle: coram undique electa populorum te timentium multitudine, praesenti etiam istius regni principe [(a) 1Kb] cum pontificum et sacerdotum, monachorumque seu canonicorum venerabili simul agmine, concederetur mihi, si secus hanc catholicae fidei de praedestinatione tua veritatem nollent recipere, ut isto quo dicturus sum, favente tua gratia, id approbarem, cernentibus cunctis, examine: ut videlicet quatuor doliis [(b) 1Kb] uno post unum positis, atque ferventi singillatim repletis aqua, oleo pingui et pice, et ad ultimum accenso copiosissimo igne, liceret mihi, invocato gloriosissimo nomine tuo, ad approbandam hanc fidem meam, imo fidem catholicam, in singula transire: donec te praeveniente, comitante, [Col. 0347B] ac subsequente, dexteramque praebente ac clementer educente valerem sospes exire, quatenus in Ecclesia tua tandem aliquando catholicae hinc fidei claritas claresceret, et falsitas evanesceret, fidesque firmaretur, et perfidia vitaretur.

Post Usserium, utramque Gotteschalci Confessionem exhibet Gilbertus Manguinus [(c) 1Kb] Veterum saeculi IX scriptorum de Gratia et Praedestinatione tom. I, pag. 7-25. Apud eumdem pag. 6, et parte II, pag. 3 seq., fragmenta ex Gotteschalci libello de Praedestinatione et chartula Professionis an. 848 Rabano Mauro oblatae, quae servavit Hincmarus Rhemensis T. I Opp., p. 25, 26, 118, 149, 211, 224, 226. Apud eumdem Manguinum tomo II, pag. 54, editi sunt Versus, 26 hexametri leonini ex Gotthescalci Epistola, quam ex Germania scripsit ad Ratramnum, [Col. 0348A] monachum Corbeiensem, quos vulgaverat Sirmondus tomo I Operum Hincmari, pag. 555. Alios versus anacreonticos ex prooemio ad eumdem Ratramnum producit. Sirmondus ad Ennodii lib. V, ep. 7: Age quaeso, perge, Clio, etc. Longe plures editis versus Gotthescalci a viro nescio quo docto in lucem proferendos jampridem sperare jussit Labbeus, pag. 59 Biblioth. mss. Ex pitacio Gotthescalci ad quemdam monachum nonnulla profert idem Hincmarus, pag. 304, 305, et ex Epistola ad quemdam suum complicem, p. 226. Epistola ad Ratramnum in Ludovici Cellotii Historia Gottheschalci, edita Parisiis, 1655, fol., p. 415 Schedulam Gotthescalci, quod trina Deitas dici possit, exhibet idem Hincmarus t. I, p. 415-418, atque integro deinceps libro de non trina Deitate, sumpsit sibi oppugnandum. Ad Gotthescalci subtiliores de ratione qua beati visuri simus Deum, quaestiones respondit Lupus Ferrariensis epistola trigesima, cui etiam librum de tribus quaestionibus vindicat Baluzius, quem alteri [Col. 0348B] Lupo alii, alii Amalario maluerunt tribuere. De Gottheschalci autem causa praeter Usserium, Cellotium aliosque a me laudatos adiri etiam possunt Mabillonius praefat. ad tom. III Annal. Benedictin., Sirmondus in Historia Praedestinatiana et contra Sirmondum Gilbertus Manguinus, in historica et chronica Synopsi controversiae Gotthescalcianae, et dissert. historica et chronica, in parte I tomi secundi Scriptorum saec. IX de Gratia et Praedestinatione, et ex nostratibus D. Paulus Roeberus, dissertatione de erroribus Gottheschalci saec. IX damnatis, Witebergae, 1646 4o.

Ex historia ms. de Gottheschalci Novimonasteriensis visionibus an. 1190 excerpta edita sunt ab illustri Leibnitio tomo I Scriptorum Brunsvicensium, p. 870-875.




[Col. 0347]
CONFESSIO GOTTESCHALCI MONACHI POST HAERESIM DAMNATAM.
(Apud Manguinum, Vindiciae Praedest. et Gratiae, p. 5, ex ms. Corbeiensi.)

[Col. 0347D] Credo et confiteor Deum omnipotentem et incommutabilem praescisse et praedestinasse angelos sanctos, et homines electos ad vitam gratis aeternam, et ipsum diabolum caput omnium daemoniorum cum omnibus suis apostaticis, et cum ipsis quoque hominibus reprobis, membris videlicet suis, propter praescita certissime ipsorum propria futura mala merita praedestinasse pariter per justissimum judicium suum in mortem merito sempiternam: quia sic ait ipse Dominus in Evangelio suo: Princeps hujus mundi jam judicatus est (Joan. XVI, 11). Quod beatus Augustinus exponens ad populum (Aug. in Joan., tract. 95), sic inde palam locutus est: »Id est judicio ignis aeterni irrevocabiliter destinatus est.« Item de reprobis ipsa Veritas: Qui autem non credit, jam [Col. 0348D] judicatus est (Joan. III, 18), id est (ut praedictus auctor exposuit) [tract. XII] jam damnatus est. »Nondum, inquit, apparuit, judicium, sed jam factum est judicium.« Item exponens illud Joannis Baptistae: Testimonium ejus nemo accepit (Joan. III, 32), ita dicit [tract. XIV]: »Nemo, est quidam populus praeparatus ad iram Dei, damnandus cum diabolo.« Item de Judaeis: »Isti indignantes mortui et morti sempiternae praedestinati.« Item [tract. XLVIII]: »Quare dixit Dominus Judaeis: Vos non creditis, quia non estis ex ovibus meis (Joan. X, 26), nisi quia videbat eos ad sempiternum interitum praedestinatos, non ad vitam aeternam sui sanguinis pretio comparatos.« Item exponens (Ibid.) illa verba Domini: Oves meae meam vocem audiunt, et cognosco eas et [Col. 0349A] sequuntur me, et ego vitam aeternam do eis, et non peribunt in aeternum, et non rapiet eas quisquam de manu mea: Pater meus quod dedit mihi majus omnibus est, et nemo potest rapere de manu Patris mei (Joan. X, 27-29), ita dixit: »Quid potest lupus? quid potest fur et latro? Non perdunt, nisi ad interitum praedestinatos.« Item de duobus loquens mundis (tract. LXXXVII). »Totus mundus Ecclesia est, et totus mundus odit Ecclesiam: Mundus igitur odit mundum, inimicus reconciliatum, damnatus salvatum, inquinatus mundatum.« Item (tract. CX): »Est mundus de quo dicit Apostolus: Ne cum hoc mundo damnemur (I Cor. XI, 32). Pro isto mundo Dominus non rogat: Neque enim quo sit praedestinatus, ignorat.« Item (tract. CVII): »Filius perditionis [Col. 0349B] dictus est Judas traditor Christi proditioni praedestinatus.« Item in Enchiridion (cap. 100). »Ad eorum damnationem quos juste praedestinavit ad poenam.« Item in libro de Perfectione justitiae hominis (cap. 13): »Hoc, inquit, bonum, quod est requirendum, non erat qui faceret, non erat usque ad unum; sed in eo genere hominum quod praedestinatum est ad interitum: super hos enim respexit Dei [Col. 0350A] praescientia, protulitque sententiam.« Item in libris de Civitate Dei (lib. XXII, c. 24): »Quid dabit eis quos praedestinavit ad mortem.« Item beatus Gregorius papa (Moral. lib. XXXIV, c. 2): »Leviathangiste cum universis membris suis aeternis cruciatibus est deputatus.« Item sanctus Fulgentius in libro tertio de Veritate praedestinationis et gratiae (lib. III, c. 5): »Praeparavit, inquit, Deus peccatoribus poenas illis utique quos juste praedestinavit ad luenda supplicia.«

Qui beatus Fulgentius composuit de hac tantummodo quaestione unum librum integrum, id est de Praedestinatione reproborum ad interitum, ad amicum suum nomine Monimum (lib. I).

Unde dicit et sanctus Isidorus (Sentent. II, cap. 6): [Col. 0350B] »Gemina est praedestinatio sive electorum ad requiem, sive reproborum ad mortem.« Sic ergo (al. et ego) per omnia cum istis electis Dei, et catholicis credo et confiteor, prout divinitus afflatus, animatus, armatus adjuvor. Amen.

Falsus enim testis est, qui in dictis quorumcunque aut sensum aut superficiem corrumpit.




[Col. 0349]
GOTTESCHALCI CONFESSIO PROLIXIOR.

[Col. 0349C] Dominator, Domine Deus, misericordia mea, rex omnipotens et incomparabiliter clemens inaestimabili quoque circa humanum genus benignitate patiens, et investigabili penitus profunditate sapiens. Cujus profecto sic semper indigent omnes electi tui, quo videlicet tibi de te solo semper valeant placere. Quemadmodum palmites indigent vite, quo fructum queant ferre, vel aer aut oculi luce, quo vel ille lucidus esse, vel illi possint videre; alioquin et palmites absque vite arescunt, et in igne missi consequenter ardent, et aer absque luce tenebrosus est, et oculi frustra patent. Te igitur supplex invoco, cunctipotentissime, clementissime et gloriosissime, trine et une Domine Deus, ut gratis esse digneris piissimus adjutor et exauditor meus, dignanterque [Col. 0349D] largiaris indigentissimo mihi per gratuitae gratiae tuae invictissimam virtutem, ut quod ex te, per te, et in te de praescientia et praedestinatione tua, jamdudum corde credo (tibi gratias) ad justitiam, sicuti jam crebro per gratiam tuam confessus sum, hunc quoque veraciter atque simpliciter ore confitear ad salutem, quatenus tandem aliquando mea de parte patefiat electis tuis veritas invicta, et sine fine benedicta, et facescat jam jamque sicut oportet, falsitas devicta et prorsus jure maledicta. Amen.

Credo siquidem atque confiteor praescisse te ante saecula, quaecunque erant futura sive bona sive mala: praedestinasse vero tantummodo bona. Bona autem a te praedestinata bifariam sunt tuis a fidelibus [Col. 0350C] indagata, imo te revelante illis evidenter constat esse intimata, id est in gratiae beneficia et justitiae simul judicia. Quoniam quidem sicut certissimum Psalmista praebet indicium, utrumque tu, Domine, diligis et misericordiam videlicet et judicium (Psal. XXXIII, 5). Praedestinasse itaque in omnibus electis tuis vitam gratis aeternam, et eos nihilominus ad gloriam sempiternam: quia certe frustra illis praedestinasses vitam, nisi et illos praedestinasses ad ipsam. Sic etiam propemodum diabolo et angelis ejus, et omnibus quoque reprobis hominibus, perennem merito praedestinati poenam, et eosdem similiter praedestinasti ad eam. Quia nimirum sine causa, et ipsis praedestinasses mortis perpetuae poenam, nisi et ipsos praedestinasses ad eam. [Col. 0350D] Non enim irent nisi destinati, neque profecto destinarentur, nisi essent praedestinati. Quippe cum ipse, ante omnia saecula semper esses, quod ne ad momentum quidem modo quolibet potes esse mutabilis, et per omnia postmodum saecula probaberis esse mutatus; si vel ullus, quod absit, reproborum illuc esset destinatus, qui non fuisset praedestinatus.

Proinde quia tu, Domine, solus es qui es (Exod. III, 4), velut ipse testaris, et ut David tibi quoque dicit: Tu semper idem ipse es (Psal. CI, 28), et ut alias etiam ipse dicis: Tu es, Domine, et non mutaris (Malach. III, 1). Et sicut egregius quoque praedicator tuus perhibet Paulus: Tu solus habes immortalitatem [Col. 0351A] (I Tim. VI, 16), id est incommutabilitatem; apud quem (ut ab alio nihilominus asseritur apostolo) non est transmutatio, nec vicissitudinis obumbratio (Jac. I, 17), liquet prorsus evidenter, et cuivis sanum sapienti claret omnino satis potenter, praescisse et praedestinasse te mox, absque ullo scilicet intervallo, ut pote simul et semel, ante saecula tam cuncta quam singula opera tua: quippe qui juxta quod dictum est ab Isaia: fecisti quae futura sunt (Isa. XLV, 11, juxta LXX).

Unde etiam verissime David prophetam sequendo, et exponendo fidelissimus famulus tuus Augustinus ita dicit: »Deus, inquit secundum illam voluntatem suam, quae cum ejus praescientia sempiterna est, profecto in coelo et in terra omnia quaecunque voluit, [Col. 0351B] non solum praeterita vel praesentia, sed etiam futura jam fecit.« Igitur cum sempiterna sit, Domine, cum praescientia voluntas tua, sicut hic ait Augustinus, et apud omnipotentiam tuam de operibus duntaxat tuis, hoc sit praescire quod velle, secundum quod ad eumdem Augustinum scribit Orosius, et ipsum quoque velle tuum fecisse sit, juxta quod dicit Ambrosius, manifestum est procul dubio quidquid foras futurum est in opere, jam factum esse a te in praedestinatione, juxta quod audet, et dicit, docet et scribit, papa Gregorius. Absit ergo ut inter praescientiam et praedestinationem operum tuorum ullum vel momenti quilibet catholicorum tuorum suspicetur intervallum fuisse: dum omnia quae voluisti te legit, vel audit creditque simul fecisse. [Col. 0351C] Praesertim cum prius omnino nihil in effectu feceris, quam incomparabiliter futura praescieris, et ea sempiterno consilio praedestinando disposueris.

Sed jam tempus est, Domine, veridica divinorum subjici testimonia librorum, quibus docetur absque scrupulo et declaratur absque ambiguo praedestinatos esse reprobos ad aeternorum incendia tormentorum. Ac primum tua, Domine Jesu Christe, veritas invicta proferenda censeo, merito dicta. Qui non credit, inquis, jam judicatus est (Joan. III, 18), id est, ut Augustinus exposuit, jam damnatus est. Nondum enim, inquit, apparuit judicium, sed jam factum est judicium. Item: Princeps, ait, mundi hujus jam judicatus est (Joan. XVI, 11), id est, ut idem exposuit, judicio ignis aeterni irrevocabiliter destinatus est. David [Col. 0351D] etiam dicit: Ideo non resurgent impii in judicio (Psal. I, 5). Augustinus exponit quia jam poenis certissimis destinati sunt. Item, tu percussisti omnes adversantes mihi sine causa. Recte, inquit, in praedestinatione dicitur de diabolo et angelis ejus. Atque ne dicatur diabolum tantummodo cum angelis ejus ad mortem esse destinatum, quod omnino satis esse probatur absurdum; ut videlicet caput a corpore praedestinando sit segregatum: Dicit iterum David, in pulverem mortis deduxisti me (Psal. XXI, 15), id est, impios morti destinatos, quod omnibus super hominibus de pulvere scilicet factis, et in pulverem quoque relictis, nemo prudentium ambigit dici. Salomon quoque ait: Universa propter semetipsum operatus [Col. 0352A] est Dominus, impium quoque ad diem malum (Prov. XVI, 14). In libro quoque Ecclesiatico ita dicitur: Qui transgreditur a justitia ad peccatum, Deus paravit illum ad rhompheam (Eccli. XXVI, 27), quod profecto de reproborum populo intelligendum est esse dictum tantummodo.

Hinc etiam Job ait: Interrogate quemlibet de viatoribus, et haec eadem illum intelligere cognoscatis, quia in diem perditionis servatur malus, et ad diem furoris ducitur (Job II, 29). Quod explanator ipsius ita exponit Gregorius: »Saepe, inquit, diu divina patientia tolerat, quos jam ad supplicia praescita condemnat.« Unde cum exponeret illud: Ipse habet consilium et fortitudinem (Job XII, 13), ait inter caetera: »Potest quoque in consilii nomine ipsa occulta judicii [Col. 0352B] mora signari: ut quod aliquando tardius delinquentes percutit, non quia iniquorum culpa non conspicitur, sed ut damnationis eorum sententia quae pro agenda poenitentia differtur, quasi tarde et consilio prodire jubeatur. Quod ergo quandoque foris aperta sententia judicat, hoc apud omnipotentem Deum ante saecula in consilio latebat.« Itemque exponens: Constituisti terminos ejus, qui praeteriri non poterunt (Job XIV, 5), dicit: »Nulla quae in hoc mundo hominibus absque omnipotentis Dei occulto consilio veniunt. Nam, cuncta Deus secutura praesciens ante saecula decrevit qualiter per saecula disponantur.« Item exponens illud de impiis: Erunt sicut paleae ante faciem venti, et sicut favilla, quam turbo dispergit (Job XXI, 18), ait: »Ante omnipotentis [Col. 0352C] Dei oculos iniqui vita favilla est, quia etsi apparet ad momentum viridis, ab ejus tamen judicio jam consumpta cernitur, quia consumptioni est aeternae deputata.«

De talibus quoque et eorum flagitiis tu ipse, Domine, per Moysen dicis: Nonne haec condita sunt apud me, et signata in thesauris meis? Mea est ultio, et ego retribuam eis in tempore (Deut. XXXII, 34, 35). Item: Juxta est dies perditionis et adesse festinant tempora (Ibid.). Item: Levabo ad coelum manum meam, et dicam: Vivo ego in aeternum. Si acuero ut fulgur gladium meum, et arripuerint judicium manus meae, reddam ultionem hostibus meis, et his qui oderunt me retribuam. Inebriabo sagittas meas sanguine, et gladius meus devorabit carnes de cruore occisorum, et, de captivitate [Col. 0352D] nudati inimicorum capitis. Laudate, gentes, populum ejus, quia sanguinem servorum suorum ulciscetur et vindictam retribuet in hostes eorum (Deut. XXXII, 40-43). Si quis haec omnia et alia interminabiliter plura per canonicarum latitudinem Scripturarum multipliciter sparsa sic a te praesumit dicere praedicta, ut sint quidem praescita, sed nullomodo praefinita: fac illum, quaeso, diligenter attendere, quam sit contrarius veritati, quamque noxiae faveat falsitati, dum te tam temerarie subjicit mutabilitati, ut tum videlicet (juxta quod sanctus ait Augustinus) »nulla remuneret natura mutabilis, nisi tu, Domine Deus noster, permaneres immutabilis:« parvi pendat si ab aeterno usque in diem judicii mutabilis esse [Col. 0353A] (quod absit) ab Ecclesia tua puteris, imo credaris et praediceris, et in ipso quoque die judicii, quasi non praedestinata faciendo, id est, reprobas ad tormenta mittendo muteris. Et ita deinceps in sempiternum mutatus, id est, mortuus esse (quod absit) proberis: quoquomodo enim moritur qui mutatur, ut Augustini et Gregorii, caeterorumque doctorum auctoritas attestatur; sed absit ut tu, Domine, qui nullatenus mutari potuisti, potes vel poteris, aliquando ut vel ad momentum sis absque ullo initio mutabilis usque in diem judicii, et inde quoque mutatus appareas in aeternum propter solummodo damnationem reproborum, debitumque sibi tormentum.

Vere, Domine, satius incommutabiliter fuisset, si nullus nisi te mutabili (nedum mutato) creatus esset [Col. 0353B] (nec dico salvatus) electorum, quanto magis absit ut immuteris propter vasa irae et furoris, super quae vultus tuus ob mala quae faciunt, ut perdas de terra memoriam eorum (Psal. XXXIII, 16)? De quibus etiam longe lateque die noctuque tibi veraciter psallitur a fidelibus: Tu vero, Deus, deduces eos in puteum interitus (Psal. LIV, 24). De quibus ait et apostolus Petrus: Quibus judicium jam in olim non cessat, et perditio eorum non dormitat (II Petr. II, 3). Et Paulus (Rom. IX, 22): Volens Deus ostendere iram, et demonstrare potentiam suam, sustinuit in multa patientia vasa apta vel aptata in interitum, secundum Hieronymum, vel praeparata in interitum, secundum Ambrosium, vel perfecta in perfectionem, secundum Augustinum, id est, sine dubio praedestinata, sicut [Col. 0353C] ab ipso Augustino esse constat expositum. Item praedicator idem: Ut compleant peccata sua semper: pervenit enim ira Dei super eos usque in finem (I Thess. II, 16). Item Judas: Subintroierunt, ait, quidam, qui olim praescripti sunt in hoc judicium impii (Jud., 4): ubi dum eos non in hoc judicio, sed in hoc judicium, id est, in hanc damnationem praescriptos asseruit, non modo praescitos, verum etiam praedestinatos pariter intelligi voluit. Quippe cum tu Deus aeternus eos prius habeas praedestinatos, quam ullus temporaliter natus eos cognoverit esse praescitos. Quia quos praescisti per ipsorum propriam miseriam in damnabilibus perseveraturos esse peccatis, illos profecto tanquam justissimus judex praedestinasti ad interitum juste ac merito satis. Et non [Col. 0353D] modo praedestinasti, verum etiam praedestinando jam utique destinasti. Unde dicit et David quasi de jam in infernum praedestinando positis, licet adhuc essent illuc te jubente ponendi. Cum enim praedixisset: Et postea in ore suo complacebunt, subjecit: Sicut oves in inferno positi sunt (Psal. XLVIII, 14, 15).

Cum per omnia manifestissime consonat, et Joannes apostolus in Apocalypsi dicens: Et libri aperti sunt et alius liber apertus est, qui est vitae; et judicati sunt mortui, ex his quae scripta erant in libris secundum opera ipsorum (Apoc. XX, 12). Item: Et judicatum est de singulis secundum opera ipsorum: et [Col. 0354A] mors et infernus missi sunt in stagnum ignis, (quod autem mortem et infernum in stagnum ignis asserit esse missos, diabolum dicit et suos) et qui non est inventus in libro vitae scriptus, missus est in stagnum ignis (Ibid., 13-15). Item paulo ante: Et diabolus, qui seducebat eos, missus est in stagnum ignis et sulphuris (Ibid., 9). Item paulo post: Et dixit mihi: Scribe quia haec verba fidelissima sunt et vera. Et dixit mihi: Factum est (Apoc. XXI, 5, 6). Ac ne quis forte dubitaret hoc audiens a Joanne, sequeris ipse continuo, et dicis (Domine, Jesu Christe): Ego sum et initium et finis. Ego sitienti dabo de fonte vitae aquae gratis. Qui vicerit, possidebit haec, et ero illi Deus, et ipse erit mihi filius. Timidis autem, et incredulis, et exsecratis, et homicidis et fornicatoribus, et veneficis, [Col. 0354B] et idololatris, et omnibus mendacibus, pars illorum erit in stagno ardente igni et sulphure; quod est mors secunda (Ibid., 6-8). Timeant igitur, et caveant increduli simul atque mendaces ne pars eorum sit cum supradictis complicibus, si tam perspicuae resistendo veritati fore delegerunt pertinaces.

Item: Ecce venio cito et merces mea mecum est, reddere unicuique secundum opera sua (Apoc. XXII, 12). [a 1Kb] Nisi in praedestinatione quam disposuisti, incommutabiliter, irretractabili praeordinatione. Sequeris igitur et dicis: Ego sum et primus et novissimus, principium et finis. Beati qui lavant stolas suas, ut sit potestas eorum in ligno vitae, et per portas intrent in civitatem. Foris canes, et venefici, et impudici, et homicidae, et idolis servientes, et omnis qui [Col. 0354C] amat et facit mendacium (Ibid., 13-15). Audiant haec generaliter universi quidem mendaces, sed illi tamen potissimum, qui in doctrina religionis non modo non verentur, aut verecundantur, verum etiam nullatenus cunctantur esse fallaces. Quia profecto isto genere mendacii nullum gravius unquam valet inveniri, imo nullum reperitur tam grave, licet nonnullis videatur esse leve, sive putetur etiam suave. Sed audiant sequentia si floccipendunt praecedentia.

Ego Jesus misi angelum meum testificari hoc vobis in Ecclesia (Apoc. XXII, 16). Et paulo post: Contestor ego omni audienti verba prophetiae hujus: Si quis apposuerit ad haec, apponet Deus super illum plagas scriptas in libro isto. Et si quis diminuerit de verbis [Col. 0354D] libri prophetiae hujus, auferet Deus partem ejus de libro vitae, et de civitate sancta, et de his quae scripta sunt in libro isto. Dicit qui testimonium perhibet istorum: Etiam venio cito (Ibid., 18-20). Ecce, Domine Jesu, in hoc sancto libro tuo diabolum et angelos ejus, et omnes etiam homines reprobos in stagnum ignis et sulphuris, ut supra dictum est, te destinante jam esse missos invenio. Negare te, id est veritatem non audeo, quia negari a te timeo, quemadmodum videlicet ipse testaris: Qui me negaverit coram hominibus, negabo et ego eum coram Patre meo, qui in coelis est (Matth. X, 33). Item et Paulus: Si nos, [Col. 0355A] inquit, eum negaverimus, et ille negabit nos (II Tim. II, 12). Negare igitur, sicut praedixi, te non audeo, quia negari a te timeo. Apponere vero vel diminuere nihil praesumo, quoniam vel plagas in hoc ipso libro scriptas mihi apponi, vel auferri partem meam de libro vitae metuo.

Igitur in nomine Patris, et Filii, et Spiritus sancti, supplico, Domine, prout amplius possum tibi, quo quemadmodum indigeo suffragari digneris mihi, neque permittas ab ullo diutius electorum tuorum (quod absit) hinc ambigi. Sed saluberrimam potius veritatem huic innotescere non moreris, ut esse vides pernecessarium sibi. Quia revera secundum beati quoque Augustini veracissimam testificationem, quam palam protulit ad populum, evangelicam [Col. 0355B] luculenter ac fideliter explanando perplexitatem: Qui mendacium, inquit, aedificant in hominibus, quid ab eis expellunt, nisi veritatem? Immittunt-diabolum, excludunt Christum; immittunt adulterum, excludunt sponsum; paranymphi scilicet vel potius lenones serpentis. Ad hoc enim loquuntur, ut serpens possideat, Christus excludatur. Quando possidet falsitas, serpens possidet: quando possidet veritas, Christus possidet. Ipse enim dixit: Ego sum veritas (Joan. XIV, 6); de illo autem: Et in veritate non stetit, quia veritas in eo non est (Joan. VIII, 44).

Quapropter et illud quod idem beatus minister tuus veraciter perhibere studuit Augustinus, praescientia videlicet reprobos esse damnatos, cum alibi atque alibi ad mortem fateatur esse praedestinatione [Col. 0355C] condemnatos: utrumque prorsus verum est, quia hic hoc utrumque verum est. Nam sicut idem sagaciter atque veraciter fatetur, interdum praescientia pro praedestinatione ponitur. Neque revera repugnat (quod absit) sed veritati potius congruere videtur, quale illud videlicet est quod Apostolus dicit: Non repulit Deus plebem suam, quam praescivit (Rom. XI, 7), cum tamen hoc alias, utrumque quidem jungens, sed ab invicem rationabili differentia distinguens mirabiliter definierit dicens: Praedestinatione Deus ea praescivit, quae fuerat ipse facturus. Unde dictum est: Faciens quae futura sunt (Isa. XLV, 7, sec. LXX). Item quid sit praedestinatio planius et plenius cum praescientia connectens, ita de Trinitate dicens. »In sua, quae falli mutarique non potest praescientia opera [Col. 0355D] sua futura disponere, id omnino nec aliud quidquam est praedestinare.« Item brevius, sed in superiorem sensum multa apertius, cum enim praedixisset Apostolum dixisse, non repulit Deus plebem suam quam praescivit (Rom. XI, 7), et exposuisset eum nomine praescientiae praedestinationem hoc in loco significare voluisse, paulo post ait: »Sed praedestinasse est hoc praescisse, quod fuerat ipse facturus.«

Ergo utrumque, ut jam dixi, verum est, id est, tam praescientia quam praedestinatione reprobos esse damnatos, quos omnino constat ad interitum jure praedestinatos. Quod satis superque testimonia probant praedicta. Quae certe catholici nullatenus esse dubitant invicta. Licet si hujus rei testimonium [Col. 0356A] penitus debuisset esse, metalepticos id intelligi regulariter potuisset, et omnino debuisset: ut videlicet id quod sequitur per id quod praecedit intelligeretur. Attamen si adhuc hinc audire plura desiderant, ob amorem videlicet veritatis, quam nimis oppugnari considerant, aures audiendi, precor, accommodent, et tuendae jamjamque veritati operam dent. Audiant, inquam, hinc adhuc loquentem mirabiliter Augustinum per sibi gratis infusum satis ubertim charisma divinum. »Hoc, inquit, bonum quod est requirere Deum non erat qui faceret: non erat usque ad unum, sed in eo genere hominum quod praedestinatum est ad interitum.« Item de duabus loquens civitatibus, »Quarum est, inquit, una quae praedestinata est in aeternum regnare cum [Col. 0356B] Domino; altera, aeternum supplicium subire cum diabolo.« Item: »Si de aliquibus ita certa esset Ecclesia, ut qui sint illi etiam nosset, qui licet adhuc in hac vita sint constituti, tamen praedestinati sunt in aeternum ignem ire cum diabolo, tam pro eis non oraret, quam nec pro ipso.« Item: »Quid dabit his quos praedestinavit ad vitam, qui haec dedit etiam eis, quos praedestinavit ad mortem?«

Item in Enchiridion quod senex de fide, spe et charitate, sensu subtilissimo, ingenio exercitatissimo, eloquio quoque purissimo, styloque luculentissimo, mirabiliter sibi ac singulariter Deo favente conscripsit et edidit: »Ad eorum, inquit, damnationem quos juste praedestinavit ad poenam.« Item: in eodem dicuntur etiam filii gehennae non ex illa [Col. 0356C] sed in illa praeparati, sicut filii regni praeparantur in regnum. Quid quaeretur evidentius? Quid sufficientius? »Sicut, inquit, filii regni praeparantur in regnum, sic etiam filii gehennae in illam sunt praeparati.« Quod omnino nihil aliud est quam praedestinari. Nempe haec omnia et alia insuper plura si tantus auctor ille veracissima, et catholica fidei per omnia congruentissima, non esse perspexisset, nullatenus incorrecta relinqueret. Sed ea potius, quando libros suos diligentissime retractando recensuit, corrigere studuisset. Nec inde prorsus tam frequenter ad populum impavide simul et intrepide, licenter, libenter ac libere, fidenter ac fiducialiter, ac gaudenter, servili postposito timore, luminosoque tui perfusus amore tua auctoritate locutus fuisset, [Col. 0356D] si quid itidem periculi inesse cognovisset: unde quidem nonnulla jam superius posui, et pauca hic etiam subjicienda censui.

»Est quidam populus praeparatus ad iram Dei, damnatus cum diabolo.«

Item: »Est quidam populus natus ad iram Dei.«

Item: »Quare dixit Dominus Judaeis: Vos non creditis quia non estis ex ovibus meis (Joan. X, 26), nisi quia videbat eos ad sempiternum interitum praedestinatos, non ad vitam aeternam sui sanguinis pretio comparatos.« Item: »Quid potest lupus? Quid potest fur et latro? Non perdunt nisi ad interitum praedestinatos.« Item: »Isti indignanter mortui et [Col. 0357A] morti sempiternae praedestinati.« Item: »Mundus, inquit, odit mundum, inimicus reconciliatum, damnatus salvatum, inquinatus mundatum.«

Item: »Filius perditionis dictus est Judas traditor Christi, damnationi praedestinatus.« Item: »Pro isto mundo non rogat: neque enim quo sit praedestinatus, ignorat.«

Beatus quoque Fulgentius inde taliter dicit: »Praeparavit etiam Deus peccatoribus poenas, illis utique quos juste praedestinavit ad luenda supplicia.« Ubi prorsus utrumque satis aperte fatetur, et reprobis videlicet praedestinatas esse poenas, et illos vicissim praedestinatos ad eas. Unde nimirum catholicissime, necnon et copiosissime disputavit in septem libris contra duos Fausti haeretici Lirinensis quondam [Col. 0357B] monachi, Regensis postmodum episcopi: quem convicit idem doctor mirabiliter, contrivitque commenta diaboli, et cum aliis quatuordecim sanctis coepiscopis suis, ab Ecclesia Christi repulit, et eliminavit lethiferum virus Antichristi. Necnon et tribus aliis de veritate praedestinationis et gratiae. Sed et in uno illo, quem totum super hac tantummodo quaestione ad Monimum hinc consulentem cognoscitur edidisse.

Gloriosus quoque Gregorius (cujus inde aliquanta jam inserui superius) taliter inter caetera inde est locutus: »Tenebrosa hostia tunc Dominus vidit, cum claustra inferni penetrans crudeles spiritus perculit, et mortis praepositos moriendo damnavit. Quod idcirco, inquit, non adhuc de futuro, sed jam [Col. 0357C] de praeterito dicitur: quia quidquid futurum erat in opere, nimirum jam factum est praedestinatione.« Item: »Leviathan ille cum universis membris suis aeternis cruciatibus est deputatus.« Item ipsum quoque diem judicii dicit esse praedestinatum, exponens illud ex libro Job: »Lampas contempta apud cogitationes divitum, parata ad tempus statutum (Job XII, 5), inquit, contemptae lampadis tempus est extremi judicii praedestinatus dies.« Sanctus etiam Isidorus inde sic dicit: »Gemina est praedestinatio, sive electorum ad requiem, sive reproborum ad mortem.« Non enim ait, duae sunt, quia non sunt: sed, gemina, id est bipartita: quia semel tu, Domine, locutus es: qualiter una quidem; sed tamen gemina praedestinatione et electos gratis justifices, ac [Col. 0357D] perpetim salves, et reprobos quoque merito refutes, justeque condemnes. »Et, sicut supradictus ait Gregorius, alios respiciens redimas, alios deserens perdas.«

Tale est autem quod dicitur praedestinatio gemina, in electos videlicet et reprobos bipartita, cum sit una, licet sit dupla; quale est quod frequenter a beato Augustino, et caeteris Patribus dicitur charitas vel dilectio gemina, cum utique non sint duae, sed una, licet propter Deum et proximum sit etiam dupla. Quale est et illud Patris Augustini, quod dicit bipartitum esse opus Dei: geminum videlicet volens intelligi, et quod quadripartitus, ab ipso quoque dicitur mundus. Non quatuor tamen, sed unus, [Col. 0358A] et quod quinque partitam fatetur esse continentiam, non quinque tamen esse docet, sed unam.---Hinc et sancto Gregorio gemina Judaeorum scientia dicitur, et tamen licet dupla sit, una esse cognoscitur. Quod et ipsum genus locutionis usitatissimum est, et apud auctores quoque saecularis litteraturae: quod quia rectissimum est ac verissimum, non abs re est, si et inde hic ponantur aliqua, quae valeant ad cumulum tuendae sententiae supradictae: nam et eorum quidam geminam dixit arborem, non duas volens intelligi, sed unam, et alius qualitatem nominis bipartitam, et universorum pedum trinam conditionem, et tertius aeque peritus Priscianus, quam ille dixerat trinam, exposuit tripartitam.

Nec sane cuiquam pie sapientium videri debet absurdum, [Col. 0358B] si gemina praedestinatio creditur, et cognoscitur, et incunctanter esse dicitur apud te Dominum nostrum naturaliter quidem unum, sed simul etiam personaliter trinum: qui certe secundum hanc geminam praedestinationem tuam (quemadmodum Augustinus tuus fideliter credit, et fidenter asserit) bonus es in beneficio certorum, justus in supplicio caeterorum. Et insuper, ut profitetur consequenter, bonus es in omnibus, quoniam bonum est cum debitum redditur: Et justus in omnibus, quoniam justum est cum debitum sine cujusquam fraude donatur. Haec omnia sicut hic (tibi gratias) et credo et confiteor (gratias tibi) prout gratis largitus es mihi. Et quia in tuis, in libris tuorum scilicet ministrorum labore, imo gratia tua veraciter expositis, haec a te dicta [Col. 0358C] reperio, tam perspicuae prorsus veritati contradicere (quod absit) non audeo. Quoniam prorsus a te veritate negari sicut minatus es metuens, et illam quoque repetitam Pauli sententiam vehementissime timeo. Si quis vobis annuntiaverit praeterquam quod accepistis, anathema sit (Gal. I, 8).

Tantum siquidem amoris tibi, Domine Jesu, veritas invicta, perpetualiter debeo, ut quemadmodum ab Augustino perhibetur veraciter tuo, neque hominibus placendi studio, neque respectu devitandorum quorumlibet incommodorum, detorquear (quod absit) a vero.---Et ut beatus etiam docet Gregorius in quantum sine peccato possimus vitare proximorum scandala, debemus; si autem de veritate scandalum sumitur, utilius permittitur nasci scandalum, quam [Col. 0358D] veritas relinquatur.---Nec sane cujuscunque persona contra recipienda modo quolibet excipitur, quando vel Augustinus vel Apostolus annuntians, ipsius ore Apostoli anathemate digno percellitur. Ut enim praedictus Gregorius veraciter fatetur: dum salva fide res agitur, virtutis est meritum, si quidquid prioris est toleratur. Alioquin si fieri posset millies potius pro veritate deberem prorsus et optarem occumbere, quam semel (quod absit) cuilibet secus loquenti, cedendo succumbere: illius videlicet tuae memor scientiae: Qui me confessus fuerit coram hominibus, confitebor et ego eum coram Patre meo, qui est in coelis (Matth. X, 32).

Simulque illius quoque memini: Ne transgrediaris [Col. 0359A] terminos antiquos, quos posuerunt patres tui (Prov. XXII, 28). Quod nimirum, ut Gregorius exponit, haeretici faciunt, qui a sanctae Ecclesiae gremio extranei existunt. »Ipsi, inquit, terminos transferunt, quia constitutiones Patrum praevaricando transcendunt, qui etiam greges diripiunt et pascunt, quia imperitos quoque perversis ad se suasionibus trahunt, et donis pestiferis ad interficiendum nutriunt.« Quos beatus quoque Job increpat dicens: Nunquid Deus indiget vestro mendacio, ut pro illo loquamini dolos? (Job XIII, 7.) Deus mendacio non eget, quia veritas fulciri non quaerit auxilio falsitatis. Haeretici autem quia ea quae prave de Deo intelligunt, ex veritate tueri non possunt, quasi ad approbandum radium luminis, umbras falsitatis requirunt. Et pro eo dolos [Col. 0359B] loquuntur, dum infirmas mentes ab intellectu illius stulta seductione decipiunt. Item: Aut placebit ei, quem celare nihil potest? Aut decipietur ut homo, vestris fraudulentiis? (Ibid., 9.) Fraudes Deo haeretici exhibent, quia ea astruunt, quae nequaquam ipsi pro quo loquuntur placent, cumque dum quasi defendere nituntur, offendunt dum in adversitatem ejus corruunt, cui videntur ex praedicatione famulari.

Unde et per Psalmistam dicitur, Ut destruas inimicum et defensorem (Psal. VIII, 3); omnis quippe haereticus omnipotenti Deo inimicus et defensor est, quia unde hunc quasi defendere nititur, inde veritati illius adversatur. Quia autem latere Deum nihil potest, hoc in eis judicat, quod intus sentiunt, non [Col. 0359C] quod famulari foris videntur. Quia igitur eorum fraudulentiis Deus ut homo non fallitur, recte subjungitur: Ipse vos arguet, quoniam in abscondito faciem ejus accipitis. Statim ut se commoverit, turbabit vos, et terror ejus irruet super vos (Job XIII, 10). Hoc quod in abscondito accipi asserit faciem Dei, duobus modis valet intelligi. Sunt namque nonnulli qui et veritatem in corde sentiunt, et tamen quae falsa sunt de Deo foras loquuntur. Ne enim vinci videantur, et cognoscunt veritatem interius, et tamen hanc exterius impugnant. Unde bene nunc dicitur: Ipse vos arguet, quoniam in abscondito faciem ejus accipitis; ac si aperte diceretur: Tanto magis de falsitate apud eum estis reprehensi, quanto et apud vosmetipsos quod verum est videtis.

[Col. 0359D] Quid autem sit haereticus, ne cuilibet aliud pro alio fingere licitum sit, quidam Patrum, et Cassiodorus dicit, pulcherrime definivit: Haereticus, inquit, is est qui divinae legis vel ignorantia vel contemptu raptatus, aut novi pertinax invenitur erroris aut alicui sectator, catholicae veritati magis vult adversari, quam subjici. Hoc autem ideo subinterserendum censui, quia plurimos hinc et falli et fallere comperi, volentes videlicet, vel mitius dixerim, suspicantes illos esse haereticos, qui hanc catholicae fidei de praedestinatione reproborum necessario contra resistentes et obloquentes credunt et confitentur (dante te) veritatem, et illos e contrario asseverantes catholicos, qui tam perspicuae veritati inimicam [Col. 0360A] non verentur susurrare, imo palam praedicare falsitatem, floccipendentes illud beati Basilii, qui divinis saginantur eloquiis corrumpere de divinis dogmatibus, neque ullam syllabam patiuntur: sed pro his, si contigerit, etiam omnes mortis species amplectuntur. Et illud quoque contemnentes Gregorii Nazianzeni: Fortitudinis est perseverare in veritate, licet quispiam debelletur ad ea quae nihil sunt. Nihil autem sunt falsitas et mendacium, quae profecto super omnia corporalium genera mortium vitam et cavent, et horrent ut debent, corda semper veracium. Maxime tamen in doctrina religionis evitant omnino praecipitium falsidicae locutionis.

Hoc est (gratias tibi, Domine, alma Trinitas) inviolabilis fides et confessio mea de praescientia scilicet, [Col. 0360B] ac praedestinatione tua quam praedicavit ipsa Veritas, et sic praedicti quoque ipsius discipuli contra falsiloquos fautores, et (nisi corrigantur) filios falsitatis et perditionis, et contra pestifera venena, et haeretica dogmata sua, qui, si gratia tua respersi diligenter attendant, appendant atque perpendant, qualiter ab exordio prolapsionis angelicae (quemadmodum videlicet Petrus dicit apostolus): Eisdem angelis peccantibus non peperceris. Sed eos rudentibus et carceribus inferni, poenisque aeris hujus traditos, ad majores in diem judicii cruciatus reservaveris (II Petr. II). Et qualiter etiam originalem mundum propter nequam hominum scelera perdideris. Nec non quomodo et nefanda facinora, simul et flagitia Sodomorum punieris, eosdem igne coelesti conflagrantes [Col. 0360C] deleveris, atque perennes in poenas demerseris, quodque Pharaonem et exercitum ejus in mare projeceris, et eos ibidem tanquam paleas excussos funditus aboleveris.

Si haec, inquam, animositate deposita solerter inspiciant, et te opitulante sapienter advertant, perfacile prorsus intelligent, quod supradictos angelos qui, ut scribit Judas Jacobi, non servaverunt suum principatum, sed reliquerunt suum domicilium, in judicium magni diei vinculis aeternis sub caligine reservati (Jud., 6), nullatenus omnino sine sempiterno praedestinationis tuae consilio, et in hunc caliginosi aeris carcerem praecipitaveris, et ad majores etiam poenas merito per saecula cruciandos, ut praedicti ambo testantur apostoli, reservaveris. Et quod illa quoque [Col. 0360D] quae consequenter de reprobis narrata sunt hominibus, non sine praedestinatione (quod absit) patraveris. Alioquin et ante omnia saecula mutabilis et in exordio quoque saeculorum juxta fallacissimum horum dogma, mox mutatus (quod ne ad momentum quidem esse potest) invenireris: qui solus immutabilis ab universis procul catholicis esse crederis, et luce clarius te revelante sciris.

Fac etiam, quaeso, Domine Deus, ut etiam atque etiam non jam procaces, pertinaces, atque pervicaces, neque pugnaces, fallaces atque mendaces (quia certe hujusmodi homines ad intuendam, cui repugnant, veritatem non possunt esse perspicaces, quantumlibet etiam naturaliter esse voluerint sagaces), [Col. 0361A] sed potius effecti simplices veritatis amatores, tota spiritali non luminum acie considerent, quod si animos reproborum quae ab eodem primo videlicet Cain ad usque novissimum ante diem duntaxat judicii moriturum de propriis corporibus extractae sunt, sive coaeterna tibi praedestinatione tua destinati, postmodum et quotidie destinas ac destinabis (quoties videlicet cumque mortui sunt, moriuntur, sive morientur) in tormenta sibi debita meritoque prorsus disposita; non solum mutabilis es ante saecula, sed etiam (quod esse nullo modo potes) jam inde ab initio mortis eorumdem reproborum, imo ab exordio malignorum damnationis angelorum, mutatus es creberrimis vicibus, imo innumeris vicissitudinibus, et per singulos dies noctesque mutaris [Col. 0361B] atque mutaberis, et mutatus absque dubio permanebis in saecula, propter solos videlicet filios gehennae, quos inimici veritatis praedestinatos esse pertinaciter atque fallaciter negant ad supplicium perenne.

Haec, inquam, Domine, fac, precor, ut sicut oportet, attendant, appendant, atque perpendant, et tandem aliquando videant, quod se hactenus non vidisse dissimulant, quale ac quantum malum de te semper incommutabili Domino Deo nostro in Ecclesia tua longe ac mendaciter, et exitialiter ad proprium suum suorumque simul interitum palam praedicaverint, praedicent, asseveraverint, asseverent; et precor ut revoces eos miseranter ad viam salutis, ne in tam lethalis haeresaeos errore pertinaces perseverent. Videant, inquam, quale sit et quantum malum, quod [Col. 0361C] cum omnes electi tui, omnia bona semper fecerint, faciant et facturi sint cum consilio (prout videlicet adjuvantur a te gratuito tuae benignitatis auxilio), praesumant non solum mentiendo, sed etiam pejerando palam omnibus affirmare, quod tu, qui totius es auctor, fonsque sapientiae, imo trina, et una sempiternaque sapientia, volueris, vel valueris, vel etiam debueris quidquam (quod absit) absque consilio patrare. Ne dico ab ipso humani generis exordio morientium reproborum animas, vel ad extremam easdem ipsas cum receptis in die judicii propriis corporibus, cum diabolo et angelis ejus absque praedestinationis consilio destinare. His autem sicut oportet sagaciter inspectis, et vivaciter intellectis confundantur salubriter et erubescant, sicque tandem [Col. 0361D] aliquando veritati suppliciter acquiescant, et a me demum quiescant. Caeterum si attrita fonte ac sine ullo permanentes pudore in falsitate malunt persistere quam recedere a tanto, ut oportuerat, errore, viderint ipsi quo se perditi vertant.

Te precor, Domine Deus, gratis Ecclesiam tuam custodias, ne sua diutius eam falsitate pervertant, haereseosque sua pestifera de reliqua pravitate subvertant, licet se suosque secum, lugubriter evertant. Ego vero gratis edoctus ab ipsa veritate (quam sequentes praedicti Ecclesiae tuae praedicaverunt magistri, et ejusdem veritatis fidelissimi, devotissimi ac celeberrimi prorsus ministri) hic evidenter expressam de praedestinatione tua fidem catholicam, gratis [Col. 0362A] a te pieque satis afflatus, animatus, armatus, misericorditerque simul, ac mirabiliter adjutus et tutus, fretus et fultus, fideliter (tibi gratias), credo, fortiter teneo, veraciter patenterque defendo, et quemcunque contraria dogmatizare cognosco, tanquam pestem fugio, et tanquam haereticum abjicio, et (ut explicem cum moerore maximo, quod consequenter de talibus a beatissimo praeceptum constat Augustino (quemcunque prorsus invictissimae veritati contumaciter repugnare audio, et ei contraria docere conspicio, haereticum et fidei Christianae inimicum, atque ex hoc omnibus catholicis anathematizandum esse denuntio.

Porro conflictum cujuslibet eorum, si semel his lectis et intellectis cedere noluerit, et instar Pharaonis [Col. 0362B] induratus (haeretico videlicet more) tam manifeste veritati acquiescere contempserit (secundum consilium vel potius praeceptum Pauli apostoli): Jam mihi vitandum censeo, quia qui hujusmodi est, subversum et proprio judicio condemnatum esse video (Tit. III, 11).

Attamen propter minus peritos, et ob id ab eis illectos, et nisi corrigantur perditos, optarem publicum (si tibi, Domine, placeret) fieri conventum: quatenus astructa palam veritate et destructa funditus falsitate, gratias ageremus communiter tibi, qui nobis tam diu optatum, etiam supra quam petimus, aut intelligimus, dare dignatus fueris prosperrimum proventum. Quia profecto nimis ingentem patior dolorem, et maximum diu noctuque perfero moerorem, [Col. 0362C] quod propter mei nominis vilitatem, vilem hominibus esse video veritatem: et quod erga te sinceram, ut debuerant, non servant charitatem, qui ut tantummodo victores mei esse videantur, nihil vel omnino perparum dilexerunt et diligunt te, quem negare non refugerunt, neque refugiunt propter me.

Atque utinam placeret tibi, omnipotentissime pariter ac clementissime Domine, ut sicut in te credo et spero (dato mihi gratis posse, prout jamdudum dare dignatus es, et dare quotidie, dignaris etiam velle) coram undique electa populorum te timentium multitudine, praesente etiam istius regni principe, cum pontificum et sacerdotum, monachorumque canonicorum venerabili simul agmine, concederetur mihi, si secus hanc catholicae fidei de praedestinatione [Col. 0362D] tua veritatem nollent recipere, ut isto quo dicturus sum (favente gratia tua) id approbarem cernentibus cunctis examine; ut videlicet quatuor doliis uno post unum positis, atque ferventi sigillatim, repletis aqua, oleo pingui, et pice, et ad ultimum accenso copiosissimo igne, liceret mihi (invocato gloriosissimo nomine tuo) ad approbandam hanc fidem meam, imo fidem catholicam, in singula introire, et ita per singula transire donec (te praeveniente, comitante ac subsequente, dexteramque praebente, ac clementer educente) valerem sospes exire, quatenus in Ecclesia tua tandem aliquando catholicae huic fidei claritas claresceret, et falsitas evanesceret, fidesque firmaretur, et perfidia vitaretur.

[Col. 0363A] Utinam hoc, Domine, legentibus et intelligentibus hujusmodi (sicut est opus) inspirare digneris affectum, ut exorent te suppliciter, quo celeriter hoc animi mei desiderium meum sicut indiget Ecclesia tua, perducas ad effectum, et siquidem te suffragante de cunctis illaesas prodiero, amplexentur veritatem, et exsecrantur falsitatem; sin autem quod ex te, per te, et in te credendo, confitendo, sperando et amando, tuique tantummodo securus, tuaeque solummodo gratiae certus polliceor, vel inchoare trepidavero, vel consummare formidavero, in ignem me protinus mittant, et ibidem merito perire permittant. Suppliciter tamen te, Domine, rogo in dulcissimo nomine tuo, ut nemo me catholicorum temere (quod absit) reprehendet in animo suo, quia prorsus ausum [Col. 0363B] talia petendi (sicut ipse melius nosti) a me propria temeritate non praesumo, sed abs te potius tua benignitate sumo.

Imo quisquis te timens vere, diligensque sincere dignatur haec legere, vel audita percipere, implorat gratuitam misericordiam tuam fraterna compassione, ac gemina simul dilectione ut tu, qui solus es adjutor in opportunitatibus (Psal. IX, 10), in tribulatione digneris instanter adjuvare me credentem, scilicet sperantem in tua gratuita miseratione, ditesque me simul ad id et incipiendum et perficiendum integra fide, corrobores quoque solida spe, ac dones etiam sincerrima charitate, atque gratis etiam decores veracissima coram te semper humilitate. Depulsaque procul ab orthodoxa Ecclesia tua tam lethifero [Col. 0363C] dogmatis falsitate, facias me deinceps cum electis tuis gaudere pro patefacta fidelibus tuis catholica fidei veritate: Sitque nobis de caetero in te solo gaudium verum atque sincerum, tripudiumque summum ac solidum, et gloriatio communis, quod ab haereticorum tam gravi perfidia tandem plebs et populus tuus, te miserante factus est immunis. Quia profecto nullus unquam electorum tuorum tibi vel ad momentum placere potuit, potest, vel poterit de suo: sed omnes potius tui tibi per gratuitam gratiam tuam placuerunt hactenus atque placent, ac placabunt semper de tuo.

Hac ergo gratis animatus fide, solidatos etiam spe, et inflammatus pariter charitate, per teipsum, Deus optime, suppliciter obsecro, ut vera mihi humilitate [Col. 0363D] data, solido vitae gaudio semper facias gaudere me. Denique tibi tuoque nomini debitam per saecula gloriam, et propter justitiam quidem, quia merito superbos humilias, incurvas et inclinas, propter gratiam autem, quia gratis humiles exaltas, elevas atque sublimas; per quam scilicet utramque supplico tibi, cunctipotens et clemens Trinitas pariter et unitas ut omnibus inimicis tuis (quicunque sint invidia nominis tui, sive nescienter, sive etiam scienter nocuerunt, imo nocere voluerunt mihi, nocuerunt autem potius absque dubio sibi) universa debita sua indulgeas funditus, et ignoscas, et omnia flagitia [Col. 0364A] simul ac facinora remittas penitus ac parcas. Amen. Gratias ago tibi quantoscunque, trine et une dominator Domine Deus, quod ad fidem catholicam de praedestinatione credendam et confitendam esse gratis dignatus es et dignaris (et ut credo ac spero magis ac magis esse diu noctuque deinceps dignaberis) illustrator, inflammator ac suffragator meus. Amen.

Precor (quantumcunque mihi datur divinitus humilitate) coram trinae unitatis, et unius Trinitatis praesentissima majestate, ut quisquis hoc non livore corvino, sed amore potius columbino legeris, Gotteschalci peccatoris ante Deum memineris, et paterno sive fraterno affectu simpliciter implores benignissimam ipsius clementiam, ut dignetur mihi gratuita pietate largiri verae semper et ubique coram [Col. 0364B] se humilitatis excellentiam, et sincerae charitatis perpetualiter eminentiam: sicque me protegat indesinenter in tabernaculo a contradictione linguarum (Psal. XXX, 21), id est, in fide recta catholicae Ecclesiae a calumniis haereticorum, ut potius incomparabiliter optem propter nomen Domini Dei nostri, et amorem veritatis universa praesentialiter adversa perpeti persecutionibus illorum, quam vel ad momentum titubando deviare (quod absit) a dilectione vel confessione veritatis, vel a praescripta fide catholicorum, quae et ipsius potissimum veritatis est ore declarata, et invictissimis quoque suorum auctoritatibus ministrorum. Quia profecto proximo quidem meo tantam, quantam mihi charitatem debeo; Deo autem ex toto, quoniam quidquid nobis est [Col. 0364C] boni, vel ipse est, vel ab eo.

Tu vero quisquis hujus fidei, et confessionis meae dignaris esse, pius lector et peritus intellector, [a 1Kb] sapienter admittis, tanquam patrem venerabiliter precor simul, vel sicut fratrem fideliter exhortor, si vis in aeternum veritatem videre, et cum sanctis angelis et hominibus electis, fidelibusque testibus ejusdem veritatis, de ipsa perenniter veritate gaudere festines omnino perniciosissimum et exitiosissimum genus mendacii, quod detestabiliter committitur in doctrina religionis, prae morte corporis exhorrere, et ita secundum quod per beatum divinitus dictum est Augustinum, suscipiat gratanter diffusa nostris in cordibus pulcherrima et modestissima [Col. 0364D] charitas osculum columbarum, ut vel evitet cautissima humilitas, vel retundat solidissima veritas dentem caninum. Ubi nimirum per osculum columbinum, rectorum corde veraciumque circa se, suaque dicta significat inspectionem. Per dentem autem caninum malignam perversorum, irrisoriamque fallacium reprehensionem. Obsecra ergo et exora (quaeso) Dominum Deum nostrum, ejusque majestatem, ut contra latratus haereticorum verissimam, simplicissimam, ac benignissimam habeamus charitatem, et ad extremum quoque retundamus dentes eorum atque mordacissimam falsitatem per invictissimam (velint nolint) ac solidissimam veritatem: si quis vero mihi [Col. 0365A] haec loquenti iratus fuerit, de se dictum fatebitur, vel alius auctor asserit.

Talia igitur et ejusmodi quisquis adhuc damnabiliter praesumit, vel nihil scilicet, vel parum metuens veritatem, et ipsius judicium, negat audacter (contra eam) praedestinatos esse reprobos ad perenne supplicium, ille scilicet qui non timet eamdem sibi veritatem in extremo die cunctis audientibus dicere. En ego nunc jure negate, quia tu injuste quondam negasti me. Talis (inquam) si vult et audet veritatem neget, qui eam non metuit offendere, cujus die noctuque nobiscum pariter eget. Nos vero ab eadem audientes veritatem: Dies ultionis in corde meo (Isa. LXIII, 4); et: Ecce Deus noster ultionem adducet retributionis [Col. 0366A] (Isa. XXXV, 4): hanc ita noxiam concultemus falsitatem, et praedicemus veritatem, quo nostri misereatur eadem Veritas Deus meus Deique Filius, et nunc et tunc in die veniens ultionis: si enim vere timu rimus furorem fallacium [a 1Kb] dummodo placere possimus illi qui nos regat ac protegat, ac contra rabiem grassantium muniat in aevum. Amen.

Domine Deus (benedicta simul et invicta Trinitas et unitas), infunde, quaeso, legentibus haec credendi fidem, et credentibus confitendi largire virtutem. Corde autem credentibus ad justitiam, et ore confitentibus ad salutem (Rom. X, 10), retribue copiosae mercedis amplitudinem, et aeternae tecum lucis beatitudinem. Amen.




[Col. 0365]
FRAGMENTA OMNIA QUAE EXSTANT Libelli per Gotteschalcum Rabano archiepiscopo Moguntino in placito Moguntiae oblati, anno 848.
(Ex Hincmaro Rhemensi in opere de Praedestinatione.)


[Col. 0365B] ART. I.---De gemina praedestinatione.

(HINCMAR., de Praedest., cap. 5, p. 25.) Ponamus quae Gotteschalcus, signifer et praevius atque hujus pravae doctrinae resuscitator, de primo capitulo unde versatur quaestio, in libro suae virosae conscriptionis archiepiscopo Rabano porrecto scribit, dicens: »Tandem, inquit, legi librum, venerande pontifex, tuum in quo positum reperi quod impii quoque sive reprobi non sint divinitus ad damnationem praedestinati.« Et post aliquanta: »Praescivit, inquam, illos pessimum habituros ortum, pejorem obitum; praedestinavit autem eos ad luendum perenne tormentum, et sempiternum interitum.« Et iterum post aliquanta: »Quia revera sicut electos omnes praedestinavit ad vitam per gratuitum solius gratiae [Col. 0365C] suae beneficium, quemadmodum Veteris et Novi Testamenti paginae manifestissimum praebent solerter ac sobrie considerantibus indicium: sic omnino et reprobos quosque ad aeternae mortis praedestinavit supplicium, per justissimum videlicet incommutabilis justitiae suae judicium.


ART. II.---De libero arbitrio.

(HINCMAR., ibid., cap. 21, pag. 118.) Inde et Gotteschalcus, modernus Praedestinatianus, in libello ad Rabanum archiepiscopum Moguntinum dicit ad locum: »De quo videlicet libero arbitrio quod Ecclesiae Christi tenendum sit atque credendum, cum a caeteris catholicis Patribus evidenter sit Deo gratias disputatum, tum praecipue contra Pelagianos et [Col. 0365D] Coelestianos a beato Augustino plenius et uberius [Col. 0366B] diversis in opusculis, et maxime in Hypomnesticon esse cognoscitur inculcatum. Unde te potius ejusdem catholicissimi doctoris fructuosissimis assertionibus incomparabiliter, inde quoque malueram niti, quam erroneis opinionibus Massiliensis Gennadii, qui plerisque praesumpsit in locis tam fidei catholicae quam beatorum etiam Patrum invictissimis auctoritatibus, infelicis Cassiani perniciosum nimis dogma sequens, reniti.«


ART. III.---De voluntate Dei.

Et Gotteschalcus, modernus Praedestinatianus, in libro ad Rabanum archiepiscopum Moguntinum: »Omnes, inquit, quos vult Deus salvos fieri sine dubitatione salvantur: nec possunt salvari, nisi quos Deus vult salvos fieri: nec est quisquam, [Col. 0366C] quem Deus salvari velit, et non salvetur, quia Deus noster omnia quaecunque voluit fecit.«

Gotteschalcus, novorum Praedestinatianorum primicerius, in praefato suo libello ad Rabanum scripserat: »Omnes et omnes debere intelligi, id est omnes qui salvantur. De quibus dicit Apostolus: Qui vult omnes homines salvos fieri, et omnes qui non salvantur, quos non vult Deus salvos fieri.«


ART. IV.---De morte Christi.

Gotteschalcus, novorum Praedestinatianorum signifer, in libello ad Rabanum archiepiscopum Moguntinum ita dicit ad locum: »Illos omnes impios et peccatores, quos proprio fuso sanguine Filius Dei redimere venit, hos omnipotens Dei bonitas ad vitam [Col. 0366D] praedestinatos irretractabiliter salvari tantummodo [Col. 0367A] velit. Et rursum: »Illos omnes impios et peccatores, pro quibus idem Filius Dei nec corpus assumpsit, nec orationem, nec dico sanguinem fudit: neque pro eis ullo modo crucifixus fuit. Quippe quos pessimos futuros esse praescivit, quosque justissime in aeterna praecipitandos tormenta praefinivit, ipsos omnino perpetius salvari penitus nolit.«

Gotteschalcus in saepe fato suo libello ad Rabanum archiepiscopum scripsit: »Proinde quod fidelissime credo, fidentissime loquor, et certissime pariter ac fructuosissime confiteor, atque veracissime profiteor: quod Deus noster omnipotens, omnium creaturarum conditor et factor, electorum tantummodo cunctorum gratuitus esse reparator dignatus est et refector; nullius autem reproborum perpetualiter esse voluit Salvator, nullius redemptor et nullius coronator.«

[Col. 0368A] Inde et in chartula suae professionis ad eumdem Rabanum archiepiscopum ita dicit: »Ego Gotteschalcus credo et confiteor, profiteor et testificor, ex Deo Patre per Deum Filium, in Deo Spiritu sancto, et affirmo et approbo coram Deo et sanctis ejus quod gemina est praedestinatio sive electorum ad requiem, sive reproborum ad mortem. Quia sicut Deus incommutabilis ante mundi constitutionem omnes electos suos incommutabiliter per gratuitam gratiam suam praedestinavit ad vitam aeternam; similiter omnino omnes reprobos qui in die judicii damnabuntur propter ipsorum mala merita, idem ipse incommutabilis Deus per justum judicium suum incommutabiliter praedestinavit ad mortem merito sempiternam.«




[Col. 0367]
EPISTOLA GOTTESCHALCI AD RATRAMNUM.
(Apud Cellotium, Hist. Gotteschalci, p. 414.)


[Col. 0367B] Age, quaeso, perge, Clio,
Remeando corde fido:
Propera, celer virago,
Repeda, sagax propago;
Cui frater est Apollo:
Ob id hoc, velut volando,
Fer amico ovans Ratramno,
Domino, Patri, magistro,
Calamo metrum impolito:
Quod ei libens remitto,
Celebri viro, et corusco.
Amo quem satis profecto,
Animo pio ac benigno:
Datur ut mihi maligno
Ab eo Deo, bonum qui
[Col. 0367C] Dabit omni flagitanti,
Sine quo nihil fore nulli
Valet, ut liquet, alumno;
Igitur velut petita
Es, abi, mora nec ulla.
Tenearis, ac decora
Videas sodalis ora.
Bis enim venis ab illo
Speciosa jam magistro,
Adimens fel, imprimens mel,
Reficis os [a 1Kb] alumni
Dape dulci, odore suavi,
Ubi vides sedentem,
Alios probe docentem,
Rogitent Deum potentem,
[Col. 0367D] Det ut his piam quietem:
Rogo dic jugem salutem.


[Col. 0368B] 1.


   Septeno Augustus decimo praebente Kalendas,
Solis equi dulcem efflarunt ubi nubibus ignem,
Fluctibus Oceani capita atque jubas madefacti,
Assuetum ad cursum properantes vertere currum;
Splendida jam toto cesserunt sidera coelo.
Pallida germano cessit quoque Cynthia Phoebo:
Solus jamque citis quadrigam agitabat habenis;
Jamque jubar mundo fundebat amabile quadro [b 1Kb] :
Jamque nitore novo, ac splendore micabat opimo,
Clara et luce suam reddebat cuique figuram.
Gaudebat tenebras procul omnis terra fugatas,
Atque mihi applaudens, veluti praesaga boni mens,
Tripudiabat ovans solito magis, atque triumphans,
Artubus et cunctis hilarandi inerat potior vis.
Cum mihi gratuito data sunt subito metra dono
[Col. 0368C] Celsithroni regis de parte relata sodalis,
Dulcia melle magis trans lumen fulgida solis.


2.


   Quae sitiebat, uti, mea mens, sub sidere Cancri
Messor amat refici fontis dulcedine puri,
Tabidus atque fame recreari vult quoque pane:
Algidus utque focum, ut exoptat nudus amictum;
Exsul ita patriam, seu terram naufragus imam:
Utque situs tenebris cupit almae munera lucis.


3.


   Haud secus egregias mea nunc cupiebat egestas
Quas tua nobilitas deprompsit, amice, Camoenas,
Insignes, pulchras, dulces habilesque, venustas,
Famine perspicuas, et vero pignore puras [c 1Kb] :
Scematibus validas, tropicoque lepore coruscas
Simplicitate probas, humili pietate decoras:
[Col. 0368D] Cum sale conditas, cum pacis amore politas;
Quas equidem sanctum dictasse reor tibi Flatum.
[Col. 0369A] Imo procul dubio nihil hinc, vir humillime, nato
Cum bona cuncta habeo, accipienti dantur egeno.
   Ergo hunc aequalem, pariterque pium Genitorem
Trinum unumque Deum, votis efferre per aevum
Debeo supplicibus, quo sum tibi praeside junctus,
Abs [absque] meis meritis: fecit hoc denique gratis
Effuso qui te voluit reparare cruore [a 1Kb] :
Ditavit sophie, speciali quin et honore,
Virtutis varie donavit amando decore.
Dignus et est vitae hinc laudum per saecla favore,
Si daret efficere id, parili sine fine tenore.
Sincero certe jugiter redamandus amore;
Et casto sancte metuendus ubique timore,
Cum petit assidue, quem sancto efferre tremore.
Viscera largiri valeant si nostra quid illi:
[Col. 0369B] Indigus est nostri qui nil utique emolumenti;
Non eget obsequii, neque servitii, atque nec hymni:
Solus ob id Domini potitur cognomine veri.
Et tamen ipse horum, reliquorum sive bonorum
Esto late atque auctor, seu nostri, tu bone doctor [b 1Kb] .
   Mente humili hunc ideo, si dat, benedicere certo,
Quod tribuit nobis talem te pignus amoris,
Qui servare velis et pangere dicta poesis:
Quae sancto Flatu, non vili inflata boatu,
Dulciloquo affatu, celebri, rutiloque relatu,
Demulcet mentem, modulaminis hujus egentem:
Et solatur eam variis languoribus aegram.
Diversisque malis diversa poemata psallis.
Sic Citharista etenim studuit celeberrimus olim
[Col. 0369C] Cor sedare hominis fidibus psallendo canoris;
Nimirum hominis jam regni honore carentis,
Quem draco crudelis vexabat et improbus anguis:
Et vere merito, Dominum quia liquerat ultro,
Elatus fastu nimio, feritatis et astu.
Huic te Psalmistae, huic, inquam, similem citharista,
Dixerim, amice sacer, generose poeta frequenter;
Qui modulando tui levigas grave pectus alumni.


4.


   Atque utinam prosa tam dulcia, tam speciosa,
Tam praefulgida, et tam suavia, tamque decora,
Tam pia, tam placida, atque quod plus est, tam mihi vera,
Psallere magnifici pietas voluisset amici!
Hic tamen, id pareo, inde alibi quod reddere spero
[Col. 0369D] Scripta, favente Deo, licet id cito, ut opto, nequibo,
Multas ob causas, quarum primam esse venustas
Hinc volo vestra sciat, quia vix vacat hora, residat
Qua mea rusticitas, ut saltem hinc fingere ternas
Litterulas liceat, quoniam imperium Patris instat
Ad patrandum aliquid, cum hoc, tunc protinus illud,
Istud ob id nequeo. Sed hoc veraciter addo,
Quod nimium metuo tibi respondere, quod imo
In sensu teneo, quia torpeo pectore bruto,
Inscitiae plenus, multoque errore volutus,
[Col. 0370A] Sermone incultus, veteri quoque jure solutus,
Quamlibet hoc modico usus sim sub tempore pauco,
Namque magisterio vix uno subditus anno,
Nec didici deinceps, dubiis ambagibus anceps,
Stultorum princeps, abrupta per omnia praeceps;
Nemo fuit mihi dux, ideo minime patuit lux,
Septo peccatis, quantum pietas nisi gratis
Coelestis tribuit, cui virtus, gloria, laus sit.
Raro hoc per me fit, per te peto crebrius ut sit.
   Proinde scientiolae scintillula cum mihi inesse
Vix queat, extimeo hinc quid amico frendere summo,
Sensibus arguto, lingua vehementer acuto.
Quippe exercitio qui nocte dieque sub isto
Versatus, dudum evasisti culmen ad ipsum.
Hoc equidem attendens, appendens, atque revolvens,
[Col. 0370B] Virtutem [c 1Kb] inflantem postponens, aedificantem
Gaudens praeferre, institui hactenus inde silere,
Donec ope Domini hinc valeam quid certum adipisci,
Aures magnanimis [d 1Kb] , quid demulcere sodalis,
Corque muare queat: ne squalor in ilia serpat,
Et denuo offendam, si frivola forte refundam.
Quod fieri ut [haud] possit, mea mens aut impigra poscit,
Suppliciterque rogat pietas ut idem tua poscat.
   Denique sunt multi, Domino donante, magistri
Hac regione siti, ingenio locuplete beati;
Unde palatina plerique morantur in aula.
Ad hos atque alios per barbara regna locatos,
Cernua his avidus porrexi scriptura diebus,
[Col. 0370C] Orans magnopere dignentur ut ocius inde
Respondere mihi, seu scis, vehementer egenti.
Estque Augustini his sententia missa beati,
Quam liquido exponi, auctori quadrando poposci.
Nempe tribus horum studui proprium indere sensum,
Matcaudo, Jonae, atque Lupo, rutilantibus ore,
Poscens obnixe satagant ut vera referre.
Proposita est reliquis tantummodo quaestio cunctis.
Opposui sane, objicitur quod parte ab utraque
Nemo sed excepto quid adhuc mihi reddidit una,
Qui cum sit cautus, simul et catus, est moderatus;
Sic jam terna sui librans responsa labelli [al., libelli,
Ut dempto neutri pleno discrimine parti
Congruat: unde tibi recitanda haec utraque duxi,
[Col. 0370D] Respondere alii properant dum mente sagaci,
Quo magis his, mihi quam reputes, charissime, quidquam,
Si videas aliquid concordans quod tibi non sit,
At licet usque rogo mecum duo [e 1Kb] perpete voto,
Pectore quin toto supplex orare memento,
Donetur habilis quo sermo videlicet illis,
Cumque vigore salis pia nobis pignora pacis.
   Gaudeo praeterita, nimirum venerande poeta,
[Col. 0371A] Sublimis cum sis, humili quod honore nitescis:
Cumque polum subeas, quod humi te repere signas.
Nam placet istud ei, ut nosti, vir splendide, Regi,
Qui fore praehumilis pro te est dignatus in imis,
Mortis ad usque genus quod erat super omnia pejus.
Hoc velut ore facis, si corde patrare studebis
Cunctarum vere virtutum stabis in arce.
Nam facile est homini miserum se voce fateri,
Seu simulator agit, sed corde tenere quod insit,
Pauperis est, animo in supero regnantis Olympo.
Illud enim reprobi faciunt persaepe gemendi.
Hoc autem electi, nimirum ab origine mundi;
[Col. 0372A] Idcirco haud meritis, vere sed munere Patris.
Felices, frater, felices, celse magister,
Quos Pater in Christo delegit more benigno:
Quorum nemo perit, quos sanguinis unda redemit.
Agni coelestis, qui vitam contulit illis.
Felix agnorum fuerit qui extremus eorum,
Nec leo, nec praedo, lupus, ac draco, latro, nec ambro [a 1Kb] ,
Hinc rapiant quemquam, vel vi, vel fraudibus unquam.
Omne quidem quod et tribuit Pater, advenit illi [b 1Kb] .
. . . . . . . . . . . .




ANNO DOMINI DCCCLXVIII.
LOTHARIUS.




[Col. 0371]
LOTHARII EPISTOLAE TRES.



EPISTOLA PRIMA. AD NICOLAUM PAPAM [a 1Kb] .
[Col. 0371B]

Conqueritur quod pontifex nimium de ipso ejus aemulis credat. Dolere se significat de Theutgaudi et Guntharii excommunicatione. Caeterum purgans se de omnibus, paratum se ostendit coram pontifice adversariorum calumnias refellere.

Domino vere beatissimo et sanctissimo totius sanctae Dei Ecclesiae summo pontifici et universali papae NICOLAO, LOTHARIUS, divina praeveniente clementia, rex, summae felicitatis ac praesentis prosperitatis pacem et gloriam.

Postquam nobis divina dignatio sua gratuita clementia regni gubernacula commisit, more praedecessorum [Col. 0371C] nostrorum Christianissimorum regum, semper et in omnibus sublimandam beati Petri apostolorum principis sedem, ut dignum est, reverenter dileximus, atque instanter, quantum in nobis est, illam exaltare parati sumus, deque vestro tanquam summo spiritalis Patris regimine semper salubria haurire cupientes, veritatis voce vobis dictum recolimus: Petre, amas me? pasce oves meas (Joan. XI); et per prophetam: Ego pascam oves meas, dicit Dominus Deus: quod perierat requiram, et quod abjectum fuerat reducam, et quod confractum erat alligabo, et quod infirmum consolidabo (Ezech. XXXIV). Admodum [Col. 0371D] quippe desideramus citius vobis nostram exhibere praesentiam, ut illud veriori experientia implere possitis, quod idem propheta post pauca subintulit: Et [Col. 0372B] judicabo illas in judicio et justitia (Ibid.). Revera serenissimum ac devotissimum circa piam paternitatem vestram nostrae mentis affectum acriter obnubilat, quod aemulorum nostrorum falsidicis vocibus nimium creduli, ultra quam nobis necesse esset, in nostra derogatione sanctissimi apostolatus vestri aurem accommodatis. Praesertim cum nostra mansuetudo promptissima sit omni deroganti vera, et justa ratione resistere: quod et legati vestri, nuper in his partibus directi, vobis intimare poterant si vellent, quia nos data nostris accusatoribus firmitate aditum veniendi concessimus et rationabilem satisfactionem, tanquam in vestra patientia, ex vestro latere directis explere parati fuimus, nihil nostrae regiae dignitati faventes, sed quasi unus ex vilioribus personis, [Col. 0372C] sacerdotalibus monitis parentes. Hoc totum nostri aemuli sinistra interpretatione intelligentes, exarserunt in concupiscentia regni nobis divina dignatione jure haereditario concessi: non attendentes Scripturam dicentem: Domini est regnum, et cuicunque voluerit dabit illud (Dan. IV): neque Apostolum dicentem: Non est potestas nisi a Deo (Rom. XIII). Illius ergo victrici dextera pro nobis, uti credimus, pugnante, qui novit et diripientem, et eum qui diripitur, parvipendimus eorum fucatas simultates: solummodo ut vestri pontificatus anchora, in solidissimo sanctae matris Ecclesiae fundamento fixa, [Col. 0372D] nobis similiter petentibus concedere dignetur quod in mandatis digito Dei scriptis legitur: Juste judica proximo tuo (Lev. XIX). Porro nos in ultimis pene [Col. 0373A] regni nostri finibus commorantes, et erga infestationem paganorum laboriosas excubias servantes, discurrentium relatione comperimus, Theutgaudum Trevirensem, et Guntharium Agrippinensem, a vestra auctoritate excommunicatos, atque oris proprii testimonio canonice damnatos: quod nos non sine gravi moerore haurientes, decrevimus longanimiter ac patienter ferre nuntiata, et ut olim in pluribus actum est, restitutionis spem habere, et pie refricatis ac retractatis omnibus, locum rationabilis misericordiae a vestra largitate praestolari. Interea accidit nobis nosse, quod Guntharius missarum solemnia antequam ad nos perveniret celebrare non metuit, et juxta praecedentem consuetudinem episcopale chrisma conficere, et Spiritum paracletum tradere [Col. 0373B] praesumpsit: quod nos satis aegre tulimus, et ut hoc non fieret, tanquam mortiferum venenum, modis omnibus abominamur. Illo autem ad nos veniente, ejus missam audire noluimus, nec in aliquo illi communicare ratum duximus, et juxta Veritatis vocem, quasi scandalizantem oculum, a nobis eruere maculam disponimus, quousque sanctissimi apostolatus vestri finitivam sententiam de illo rescire valeamus. Epistolam quoque a vestra sanctitate episcopis dioeceseos directam illi transmisimus, ut ibidem canonicas atque apostolicas sanctiones liquido cognoscens, videat quid in posterum illi agendum sit. De caetero veraciter ac sinceriter vestra paternitas noverit, quod Theutgaudus simplicissimus atque innocentissimus vir, vestram humiliter ferens censuram, [Col. 0373C] in nullo de sacro ministerio contingere praesumpsit, magis eligens dehonorationem praesentialiter in oculis hominum pati, quam per inobedientiam ab illius membris secerni, qui caput est humilium, suisque discipulis ait: Discite a me quia mitis sum et humilis corde, et invenietis requiem animabus vestris (Matth. XI). Ipse enim, qui superbis resistit, et gratiam praestat humilibus, poterit illum, si innocens est, de supernis misericorditer respicere. Enimvero legatis nostris Theutgaudo et Gunthario, nihil tale aliquid in sua legatione fari praecipimus, unde damnationis notam incurrerent. Sed nec de Ingeltrude uxore Bosonis aliquod praejudicium ferre debemus aut volumus: quam nos, comperto quod anathematis vinculo esset innodata, Gunthario, quia tunc in sua [Col. 0373D] parochia erat, commendavimus, monentes, ut de illa suum ministerium faceret, imo illam ex omnibus regni nostri finibus eliminandam censuimus. Legati enim vestri illam postmodum requirentes, atque in medio statuentes, nos ignoramus quem finem causae ipsius imposuerint. Episcopi vero dioeceseos Trevirensis metropolis, et Agrippinae Coloniae, nec complices damnatorum, nec fautores vitiorum, nec in aliquo apostolicorum decretorum contemptores, vel canonicorum dogmatum violatores esse probabuntur, sed sanae atque catholicae fidei ac veri Dei cultores. Igitur propter Deum, sanctam et individuam [Col. 0374A] Trinitatem, humiliter petimus, ut facile criminosos ad causationem nostram nullatenus admittatis: neque ut Apostolus docet, omni spiritui credatis, sed probate si ex Deo sit (I Joan. IV): quia parati sumus, si ratio dictaverit, per nosmetipsos polire, quod aemulorum invidia fingit aliena. Omnipotens Deus sanctissimum praesulatus vestri apicem aequitatis lance moderatum diu incolumem custodiat. Amen.



EPISTOLA II. AD EUMDEM [a 1Kb] .

Ut excommunicationem ob consortium cum Waldrada comminatam effugiat, suum ad Nicolaum Romam adventum nuntiat, et ut eum spe bona ludificet episcoporum ad eumdem legationem decernit, et auxilium contra Saracenos, si opus sit, ei pollicetur.

[Col. 0374B] Domino vere sanctissimo ac beatissimo, totiusque Dei Ecclesiae roseo pii Regis Christi sanguine acquisitae summo pontifici et universali papae NICOLAO, LOTHARIUS, divina propitiante clementia rex ac devotissimus filius vester, sempiternam cum gaudio, prosperitatis, et felicitatis gloriam, fideleque servitium.

Rex regum et princeps pastorum Christus, qui sacerdotalem, et regiam dignitatem in ministerio nostro redemptionis in seipso univit, quique sui ovilis curam beato Petro apostolorum principi tuendam commisit, ille nos salubribus edictis instituit, ut apostolatus vestri sacratissimum apicem divinitus in fundamento Ecclesiae sublimatum fideliter diligamus, [Col. 0374C] et humiliter veneremur. Hinc est, quod nostrae mansuetudinis affectus, circa vestram celsitudinem verae charitatis igne inflammatur, et a multis jam retro diebus, nos ad vestram praesentiam desiderabiliter invitare non cessat. Quapropter hos vestrae eminentissimae paternitati direximus apices, ut de vestra optabili sospitate celerius rescire possimus, quae omnium gemmarum nitore pretiosior, omnique thesauro charior nostro amplexatur in corpore. Et quia nos hoc idem de vestra sanitate incunctanter credimus, satius vobis intimandum decrevimus, quod divina opitulante clementia, nostra mansuetudo optime viget, fideliumque nostrorum generalitas in necessariis reipublicae negotiis, opitulante Christo, salubribus proficit incrementis, imo prosperitatis [Col. 0374D] successum ab ipso bonorum omnium largitore profuturum humiliter ac fideliter praestolamur. Regnum quoque nobis divina pietate commissum ab omni paganorum infestatione, aliorumque inimicorum depraedatione, dextera omnipotentis Dei pro nobis pugnante, et auxiliantibus meritis beati Petri apostoli, vestrisque precibus almifluis suffragantibus, hactenus cum omni integritate tutum manere cognoscite.

Porro vestrae sanctitatis noverit pia paternitas, quod isto tempore ferventissimum desiderium habemus causa orationis apostolorum limina visitare, [Col. 0375A] vestramque diu desideratam faciem cernere, et sacra dulciter amplexari vestigia; et jam secundo, ac tertio nostri itineris apparatum sub certa deliberatione repetitum habemus, quod in voto manet implere desiderantes. Verum si aliqua, quod absit, periculosorum temporum varietas votum nostrum interceperit, legatos nostros Gutfridum [Luitfridum] dilectissimum avunculum nostrum, et Waltarium fidelem nostrum, necnon et Theutgaudum venerabilem archiepiscopum, atque Attonem [Hattonem, puta Viridunensis Ecclesiae] coepiscopum ad vestram praesentiam destinare procurabimus, ut per illos liquido cognoscat vestra celsitudo, quam fideles vobis per omnia existimus, nos et fideles nostri, et quam fideliter vestris salubribus consiliis, et spiritualibus [Col. 0375B] monitis parere desideramus. Revera sicut spiritalis ac devotissimus filius reverentissimo patri, atque universali papae, debet, quippe nos et venerabiles episcopi atque fideles nostri, si non corpore, corde tamen ad vestra sacra vestigia provoluti, humiliter petimus, ut si aliquis inimicorum nostrorum ex nostra parte, quiddam sinistrum mendoso falsitatis elogio vestris sanctissimis auribus significare praesumpserit, quasi serpentinum virus, apostolica abominetur auctoritas. Et quidem nostri episcopi veritatis discipuli, magistri erroris esse non possunt, qui orthodoxi patris catholicae et apostolicae fidei veri probabuntur esse cultores.

Inter ista vero ratum esse duximus inserendum, quod si aliqua incursio paganorum fines beati Petri [Col. 0375C] vobis coelitus commissos adire tentaverit, aut forte terminos augustissimi imperatoris atque amantissimi germani nostri Ludovici, prout nuperrima atque infausta relatione comperimus, irrumpere praesumpserit, illud nobis absque ulla dilatione ocius significari deposcimus; quia quolibet postposito rerum temporalium damno, atque parvipenso perituri discrimine regni pro amore, et timore Dei, et beatorum apostolorum, sanctorumque omnium reverentia, simulque vestra sanctissima paternitate, quam prae omnibus mortalibus diligere, ac venerari decrevimus, nos ac fideles nostros morti, ac periculo tradere parati sumus, scientes esse scriptum: Timere non debemus mortem, quae sine dubio perducit ad vitam.

Igitur quibus valemus votis, Domini misericordiam [Col. 0375D] imploramus, ut nostram mansuetudinem vestrae excellentissimae almitati tandem repraesentet incolumen; quatenus verior experientia apostolatus vestri puriter cognoscat, utrum prolata a veritatis fonte emanaverint. Omnipotens Deus nostri memorem summum vestri sanctissimi pontificatus apicem prosperis successibus feliciter insignitum ad custodiam gregis conservare, et exaltare di etur, gloriosissime, ac praestantissime pater.



EPISTOLA III. AD ADRIANUM II PAPAM [a 1Kb]
[Col. 0376A]

De Nicolai obitu certior factus Lotharius, has litteras ad ejus successorem Adrianum scribit, rogans ut quod a Nicolao obtinere non potuit, ab eo impetraret, suum Romae adventum.

Sanctissimo et perbeatissimo HADRIANO summo pontifici et universali papae, LOTHARIUS, divina praeveniente clementia, rex, aeternae beatitudinis et praesentis prosperitatis pacem et gloriam.

Infausta relatio, et in ambiguo hactenus manens, ut ita dicamus, acriter nostrae serenitatis transverberavit aures intimando, quod beatae memoriae domnus Nicolaus universalis papa ab hac lacrymarum valle, vocante Christo, decesserit, cum sanctis, ut [Col. 0376B] credimus, inaestimabiliter coronandus. Unde nostrae mansuetudinis affectio admodum ingemiscens, gemino dolore concutitur, videlicet quod mater omnium Ecclesiarum Dei, sancta, et apostolica Ecclesia, tali ac tanto caruit patre, atque in coelesti Jerusalem lucerna ardens et lucens nostris periculosis temporibus a tenebrosis malefidis Dei [diei] finibus sit remota. Nec differt, ut omnis Christiana religio de tanto pontifice doleat, et omnis ordo ecclesiasticus de prudentissimo ac sanctissimo papa ingemiscat. Revera nos potius deflemus, qui causas nostrae calumniae insolentes, et fraudulentas aemulorum nostrorum querimonias, tam benigno patri aequitatis, et justitiae lance ponderandas ac determinandas ad tempus et in parte commisimus. Sed quod lugubriter [Col. 0376C] replicamus, plus apud sanctitatem illius valuere nostrorum inimicorum insidiae et simulatae deceptiones, quam nostra simplex et pura defensio; quippe patienter atque aequanimiter ultra sufferentiam omnium praedecessorum nostrorum nostram regiam dignitatem, ac divinitus attributam potestatem reverentiae illius, imo potius apostolorum principis, humiliter submisimus, et ultra quam credi posset, suis paternis monitis fidenter paruimus, ac missorum suorum varia et multiplicia hortamenta sectando propter amorem Dei, et reverentiam sanctorum, in aliquibus a nostro regio themate, secus quam oporteret in parte exorbitavimus. Igitur sperantes, et modis omnibus credentes, in sanctissimo pontifice [Col. 0376D] fidum nostrae tuitionis auxilium ponimus. Sed nescimus quibus suggestionibus, aut certe superfluis promissionibus actum est, quod insperata dilatio multiplices peperit simultates; atque ob hoc nostra respublica non modicam usquequaque pertulit laesionem. Nos autem litteris et verbis indesinenter proclamantes, et diversis legationibus eadem repetentes, humiliter postulavimus, ut nos et accusatores nostri juxta divinas et humanas leges, sui pontificii audientiam mereremur, ut ratio docet, nostram praesentiam exhibendo. Sed toties repulsi etiam tandem multipliciter coacti, judicium ac refugium nostrum, in illa collocavimus petra, de qua Psalmista confidens [Col. 0377A] aiebat: Montes excelsi cervis, petra petra refugium erinacei (Psal. CIII).

Porro illud potissimum nostrae mentis aciem obnubilavit, quod nos ab ipsa sancta sede repellimur, quorum progenitores et atavi illam sanctam matrem Ecclesiam, divino auxilio pie ac fideliter patrocinantes protexere. Et quidem ultra quam fari possit, congratulamur, quod Bulgaros, et alia paganorum feritas ad limina sanctorum apostolorum invitatur, imo quod sancta Ecclesia, juxta vaticinium prophetae, dilatat locum tentorii sui, et longos facit funiculos suos, ac pelles tabernaculorum suorum extendit (Isa. LIV). Sed non modice contristamur, quod tam crebro illuc anhelando audientia praedecessoris vestri potiri non valuimus. Sed his omissis, ad nostrae [Col. 0377B] mentis propositum, et vestri Deo digni apostolatus excellentiam redeamus, et uti dignum est, gloriam in excelsis Deo resonemus, qui roseo proprii sanguinis pretio acquisito gregi misericordissima dignatione prospiciens, vestri pontificii jubar, sua electione in sede sanctae matris Ecclesiae collocavit, ad nostram et totius Christianae plebis salutem.

Et quia omnipotens Deus princeps pastorum, in illa sancta sede, vestri pontificatus apicem sublimavit, nostrae serenitatis salubre auxilium, ad defensionem, statum, atque honorem pontificatus vestri, more praedecessorum nostrorum, in omnibus exhibere parati sumus. Et teste rerum omnium conditore, nullus catholicorum regum, nullus Christianorum principum devotior vestrae sanctitati, et promptior [Col. 0377C] vestrae utilitati esse desiderat, quam nostra exiguitas [Col. 0378A] [al. quantitas]. Nam si tempus arriserit, et auxiliante divina clementia scandala sopita conquieverint, quae simultate et suggestione aemulorum nostrorum, membrorum videlicet Satanae, enormiter emersere, vestrum multipliciter desideramus conspectum, et vestris Deo dignis animari colloquiis, atque melliflua benedictione potiri. Denique almifluam paternitatem vestram humiliter precamur, ut nullum regiae dignitatis, et nominis nobis consimilem praeferre quoquo modo, aut praeponere nostrae mansuetudini decernatis, neque etiam apices beatitudinis vestrae nobis porrigendos, per aliquem dirigere placeat, nisi, aut per nostrum legatum, aut certe per vestrum a vestro sancto latere destinatum, vel per nuntium augustissimi germani nostri Ludovici imperatoris: [Col. 0378B] quia, ut vere fateamur, non modica simultas hactenus istis in partibus per hujusmodi factum orta noscitur, et nisi in posterum caute praevisum fuerit, quoddam poterit generare discrimen.

Interea modis omnibus obsecramus, ut de vestra optabili prosperitate litteris vestris celsitudinem nostram certam reddentes, charae filiationis munus nobis impertiri dignemini, et vestris almifluis precibus nostram apud Dominum commendabilem atque veniabilem exhibeatis serenitatem, quatenus tanti patris piis precibus suffulti, creditum nobis regimen. Christo opitulante, gubernare valeamus. Omnipotens Deus vestri pontificii splendifluum jubar, atque angelicam sanctimoniam diu nobis incolumem conservare dignetur. Amen.




ANNO DOMINI DCCLXVIII.
GUNTHARIUS COLONIENSIS EPISCOPUS.




[Col. 0377]
GUNTHARII DIABOLICA IN NICOLAUM PAPAM CAPITULA [a 2Kb] .
(Pertz., Monumenta Germaniae historica.)



PRAEFATIO AD EPISCOPOS REGNI LOTHARII.

[Col. 0377D] Sanctis ac venerandis fratribus et coepiscopis Guntharius atque Theotgaudus in Domino salutem.

[Col. 0378D] Rogamus suppliciter charissimam fraternitatem vestram ut nobis pro vobis assidue orantibus sanctarum [Col. 0379A] precum solatia instanter impendatis, et neturbemini neque terreamini pro his, quae fama forte de nobis ac vobis sinistrius nuntiat. Confidimus de Domini nostri clementissima bonitate, quia neque in regem nostrum neque in nos, opitulante Deo, inimicorum praevalebunt insidiae, neque gaudebunt de nobis adversarii nostri. Nam quamvis domnus Nicolaus qui dicitur papa, et qui se apostolum inter apostolos annumerat, totiusque mundi imperatorem se facit, ad illorum instinctum et votum, quibus conspiratus favere dignoscitur, nos damnare voluisset, tamen modis omnibus Christo propitio suae insaniae renitentes invenit, et quidquid inde fecit, non mediocriter illum postmodum poenituit. Misimus vobis haec subscripta capitula, quibus cognoscatis nostram [Col. 0379B] adversus praefatum pontificem querimoniam. Nos autem egressi a Roma longiusque recedentes, iterum ad Romam revocati sumus. Quo nos incipientes reverti, has vobis litterulas scripsimus, ut non miremini, [Col. 0380A] quod longiores agimus moras. Dominum regem nostrum tam per vos ipsos quam per vestros missos et litteras saepius visitate et confortate, eique quoscunque potestis amicos et fideles conciliate, maxime Ludovicum regem admonendo semper invitate, et cum illo de communi utilitate diligenter inquirite, quoniam in pace eorum regum [al. regnum] erit pax nostra. Aequo animo estote et tranquillo corde, domini fratres, quia Deo volente talia vobis nuntiare speramus, in quibus absque errore poteritis advertere spiritum Domini docentem quid et quomodo agere debeatis. Tantum omnimodis praefatum regem commonere curate, ut inter varias suggestiones ita maneat immobilis, donec et ipse rerum causas cognoscat. Caeterum, desiderantissimi [Col. 0380B] fratres, necessarium vobis est et laude dignum, ut promissam regi nostro fidem coram Deo et hominibus inviolabiliter conservemus. Deus omnipotens vos in suo sancto servitio conservare dignetur.



INCIPIUNT CAPITULA.
[Col. 0379]

CAP. 1.---Audi, domne papa Nicolae; patres et fratres coepiscopi nostri ad te nos direxerunt, et nos sponte venimus, consulere videlicet tuum magisterium super his quae pariter, prout nobis visum fuit, et adjicientibus et approbantibus notum esse potuit, [Col. 0379C] judicavimus, auctoritates rationesque quas secuti fuimus scriptis ostendentes, ut tua sapientia perscrutatis omnibus, qui inde sentiret et quid vellet nobis demonstraret. Et si illud melius tua sanctitas inveniret, ut nos instrueres et doceres hoc, humiliter postulamus, parati quidquid rectius et probabiliter insinuares, una cum confratribus nostris sanis acquiescere documentis.

CAP. II.---Sed nos per tres hebdomadas tuum exspectantes responsum, nihil certitudinis nihilque doctrinae nobis expressisti, sed tantum quodam die in publico dixisti, nos excusabiles apparere et innocentes juxta nostri assertionem libelli.

CAP. III.---Ad ultimum nos evocati, ad tuam praesentiam deducti sumus nihil adversitatis suspicantes, [Col. 0379D] ibique obseratis ostiis conspiratione more latrocinali facta, et ex clericis et laicis turba collecta et permista, nos opprimere inter tantos violenter studuisti, atque sine synodo et canonico examine nullo accusante, nullo testificante, nullaque disputationis districtione dirimente vel auctoritatum probatione convincente, absque nostri oris confessione, absentibus aliis metropolitanis et dioecesanis coepiscopis et confratribus nostris, extra omnium omnino consensum tuo solius arbitrio et tyrannico furore damnare nosmet voluisti.

CAP. IV.---Sed tuam maledictam sententiam, a paterna benignitate alienam, a fraterna charitate extraneam, adversum nos injuste et irrationabiliter contra leges canonicas prolatam, nequaquam recipimus, [Col. 0380B] imo cum omni coetu fraterno quasi maledictum frustra prolatum contemnimus atque abjicimus. Teipsum quoque, damnatis et anathematizatis sacramque religionem abjicientibus ac contemnentibus faventem et communicantem, in nostram communionem [Col. 0380C] nostrumque consortium recipere nolumus, contenti totius Ecclesiae communione et fraterna societate, quam tu arroganter te superexaltans despicis, teque ab ea elationis tumore indignum faciens sequestras.

CAP. V.---Igitur ex tuae levitatis temeritate propria tibimet sententia anathematis pestem inflixisti, exclamans: Qui apostolica praecepta non servat, anathema sit, quae tu multipliciter violare et violasse dignosceris, divinas simul leges et sacros canones quantum in te est evacuans, praedecessorum tuorum, pontificum Romanorum, vestigia sequi nolens.

CAP. VI.---Nunc ergo qui fraudulentiam et calliditatem tuam experti sumus, non quasi ad illatam [Col. 0380D] nobis contumeliam provocati sumus, sed contra tuam iniquitatem zelo accensi, nec nostrae vilitatis personam attendentes, sed omnem nostri ordinis universitatem cui vim inferre conaris prae oculis habentes.

CAP. VII.---Quid nostrae specialis propositionis summa fuerit, in paucis replicamus. Lex divina et canonica aptissime probat, etiam venerandae saeculi leges astipulantur, quod nulli licet ingenuam virginem alicui viro tradere in concubinatum, maxime si illa puella nunquam illicitae assentire voluit copulae; et quia suo viro parentum consensu, fide, affectu [al., effectu] ac dilectione conjugali sociata est, uxor profecto, non concubina, habenda sit.




[Col. 0381]
RETRACTATIO GUNTHARII ADRIANO II DATA.

[Col. 0381A] Profiteor ego Guntharius coram Deo et sanctis ejus, vobis, Domino meo Adriano summo pontifici et universali papae, ac venerandis tibi subditis episcopis reliquoque conventu, quoniam judicium depositionis in me a domno Nicolao canonice totum non reprehendo, sed humiliter porto. Unde nec ulterius sacrum ministerium contingere praesumo, nisi per misericordiam mihi subvenire volueritis, nec aliquando contra sanctam romanam Ecclesiam aut ejus [Col. 0382A] pontificem aliquod scandalum vel quidquam adversi movere volo, sed devotum me eidem sanctae matri Ecclesiae ejusque praesuli exhibere atque obedientem permanere protestor. Ego Guntharius huic professioni a me factae manu propria subscripsi. Data Kalendas Julii, indictione II, in ecclesia Sancti Salvatoris, quae est in monasterio Sancti Benedicti in Cassino.




[Col. 0381]
THEODGAUDI, GUNTHARII ET ARDUICI EPISTOLA AD HINCMARUM.
(Apud Labbeum, Conciliorum generalium tomo VIII, col. 762.

[Col. 0381B] Optabili in Christo fratri IGMARO [Hincmaro] THEODGAUDUS primas Belgicae Galliae, GUNTHARIUS Agrippinensis Coloniae, et ARDUICUS Vesontionensis Ecclesiae episcopi salutem et pacem.

Relegimus, frater, et utinam frater Igmare, libellum tuae accusationis adversus Hilduinum dilectum filium et fratrem nostrum, ut credimus idoneum virum, in quo ipsum officio pastorali indignum asseveras, et causas te scire, pro quibus isdem electus ordinari non debeat, exclamas. Quamvis ab hac improbitate hoc solummodo te revocare vel temperare debuisset, quod ille tuus domnus et nutritor fuerit charus, si tamen memor et non ingratus fore voluisses, cujus iste et affinitatem refert et nomen. Nunc quoniam delator esse voluisti, quod restat non [Col. 0381C] omittas. Te enim exspoliasti judicio, dum criminationis chartulam, quod tuo officio et honori, ut aestimamus, non competebat, propria manu, quod negare non potes, in conventu regum principi nostro Lothario inconsulte porrexisti, ac memoratum Hilduinum, nosque pariter suspectos reddidisti. [Col. 0382B] Ergo quia te objecta probaturum promisisti, consequens est, ut exsequaris quae promisisti: unde et te canonica commonemus auctoritate, ut accusationis tuae exsecutionem canonice prosequaris. Quod si te accusationi subtraxeris, et probationi defueris, noveris te canonicis de accusatoribus regulis subjacere. Calumniae vero quas synodalibus decretis obumbrare nisus es, in te atque in aequivocum nepotem tuum, qui ita provecti estis reflectuntur. Quorum neuter ex illa fuit ecclesia, in qua ambitione atque favore potentatus inthronizatus esse dignoscitur. Hac conditione dehinc exigente synodo te adesse oportebit, quae Idus Martias apud urbem Mediomatricum, Christi favente gratia, celebrabitur: ubi saepefatus frater aut tua probatione convincatur, [Col. 0382C] aut sua defensione liberetur. Ubi quoque et nos tibi ex omnibus, quae de ecclesia Cameracensi scribens monuisti et reprehendisti, rationes reddendo respondere valeamus. In Christo te valere optamus.




[Col. 0381]
EORUMDEM EPISTOLA AD EPISCOPOS IN REGNO LUDOVICI CONSTITUTOS.

[Col. 0381D] Venerabilibus in Christo fratribus archiepiscopis et episcopis in regno eximii regis Ludovici constitutis THEODGAUDUS Belgicae Galliae primas, GUNTHARIUS Agrippinensis Coloniae, ARDUICUS Vesontionensis, ROTLANDUS Arelatensis, TADO Mediolanensis [Col. 0382D] Ecclesiarum archiepiscopi, eorumque coepiscopi salutem et pacem orant et optant.

Diversis Ecclesiam Dei perturbationibus concuti et percelli quotidie exterius cernimus ac suspiramus: interius vero vexari eam atque exuri in suorum [Col. 0383A] dissensione membrorum, videntes nimium perhorrescimus et dolemus. Neque enim dolere et lugere non possumus, quod sanctos Dei sacerdotes, Hincmarum videlicet archiepiscopum religione et sapientia longe lateque vulgatum, et Rothadum longiturnae et venerabilis conversatione sanctitatis famosum, ita comperimus ab invicem discordasse, ut non veritus sit metropolitanus idem suffraganeo eidem excommunicationis sententiam intorquere, et officio privatum divino custodiae deputare. Sed quem e duobus magis defleamus admiratione simul ac stupore vallati nescimus. Rothadum scilicet ita a vero exorbitasse, ut ei digne talia infligerentur, aut Hincmarum ita justitiae et dignitatis limitem transilisse, ut aliquo amaritudinis aut ambitionis [Col. 0383B] zelo devinctus seu devictus sancto, ut credebatur, et annoso episcopo talia inferre minime dubitaret. Ille etenim se injuste damnatum proclamat, qui etiam inter alia excusationum suarum munimina in appellatione Romani perstabat pontificis. Iste autem inter caetera invectionum commenta de contemptu et inobedientia sui juste eum ab officio sacerdotali removere denuntiat. Quod quia nobis per omnia incertum est, quippe qui neutrius causam palam cognovimus, rumoribus nec facile credere audemus, nec absentium dissensiones temere dijudicare debemus. Ob hoc tamen multos, imo pene omnes ad quoscunque haec fama pervenit, nobiscum scandalum passos non sine gravi moerore sanctitati vestrae mandamus, orantes et unanimitatem vestram poscentes, [Col. 0383C] ut discordiam praedictorum antistitum animadversis antiqui hostis insidiis, et consideratis humanae fragilitatis excessibus, qualiter coeperit, et increverit, sollicitius intendatis ac perpendatis, et nobiscum Domino mediante convenientes, dubietatis hujus nebulas studiosissima indagine abstergamus, et ad veritatis lucem vera luce revelante perducamus: quo aut Rothadus si juste depositus comprobatur, omnium judicio conticescat, aut Hincmarus de injuste damnato merito erubescat. Et scandalum sive murmur, quod in sancta Ecclesia super hac controversia plurimos diverberat, nostra vigilantia destructum atque sedatum fatiscat, ne tantum offendiculum Christianum populum diutius perturbet. Neque ergo ullis hoc debet argumentis praetermitti, [Col. 0383D] aut occasionibus differri, quoniam ut meminisse nos arbitramur, et sedes apostolica quondam suam sententiam in melius commutavit, cum sibi subreptum de quodam perspexit, et Dioscorus, quia sanctum virum dignae memoriae Flavianum injuste deposuerat, a sede apostolica damnatus evanuit, remanentibus aliis indamnatis, qui ei non sponte, sed quasi coacte in depositione sancti consenserant episcopi, quos ipse Dioscorus multiformiter et argute fallere callidus argumentator elaboraverat. Nolite jam nunc morari crescente periculo, et insultantibus sancto ordini atque detrahentibus multis, qui gloriantes sibi fiduciam promittunt, quod nobis invicem mordentibus atque [Col. 0384A] dissentientibus, usquequaque nocere valeant. De quibus autem Rothadus queritur, nosque plurimum movet, sanctitati vestrae breviter subter annectimus. Si debeat presbyter aut diaconus a proprio episcopo juste depositus, a metropolitano aut alio quolibet in gradum pristinum sine ejusdem episcopi consensu restitui: cum in concilio Antiocheno (cap. III) de hoc ita habeatur: Si qui presbyteri aut diaconi a proprio episcopo excommunicati, ausi fuerint, etc. Item in eodem concilio (cap. VI): Si quis a proprio episcopo communione privatus est, etc. Si debeat presbyter criminatus atque damnatus post quatuor annos reconciliari, cum de hoc in concilio Africano (cap. XII) ita habeatur: Si quis infra annum causam suam purgare contempserit, etc. [Col. 0384B] Si debeat quilibet episcopus alterius ordinatum retinere, quanto minus capere vel in carcerem trudere, cum de hoc in decretalibus ita statuatur: Nullus episcopus alterius parochianum praesumat retinere, etc. Et post aliquanta: Si quis metropolitanus episcopus, nisi quod ad suam solummodo propriam pertinet parochiam, etc. Si debeat episcopus alterius episcopi ministros scriptis invitare, aut aliquo modo sollicitare, aut plebes alterius potestati suae usurpare; cum de hoc in Africano concilio ita dicatur (cap. X): Nullus debet collegae suo facere injuriam, etc. Multa quinetiam in eodem concilio de his alia promulgantur. Si debeat episcopus minus quam a duodecim audiri, quanto magis damnari, quod in Sardicensi concilio evidentius [Col. 0384C] inhibetur. Si debeat damnari vel in locum ejus episcopi subrogari alter episcopus, qui in appellatione perstat Romani pontificis, nisi fuerit causa appellantis in ejus determinata judicio. Si possit suspectum et minus certum judicium renovari, vel si suspectus metropolitanus vicinos provinciae judices convocare, unde multa in conciliis synodalibus et in decretis Romanorum pontificum continentur. Si debeat innocens vel inauditus damnari. Si debeat damnari eo quod aegritudine detentus synodo occurrere non potuit, cui non pro impossibilitate hoc, sed pro contemptu imputatur. Si debeat condemnari pro eo, quod et metropolitanum omnemque conventum suspectum habeat, et contra se conspiratos metuens aut sciens, ad tempus synodi [Col. 0384D] locum ingredi differt, Romanum pontificem semper appellans. Si debeat accusator testis esse vel judex: vel si episcopum haec universa conveniat agere pariter. Haec itaque vos sacerdotes Domini, comministri Dei nostri qui in lege Domini meditamini die ac nocte, perscrutatis et evolutis divinarum auctoritatum paginis rimari curate, utrum sit hujusmodi sapientia desursum; quae juxta apostolum (Jac. III) primum quidem pudica est, deinde pacifica: an, quod absit, ea quam praemisit, terrena, animalis, diabolica. Redeat itaque quantocius pia solertia vestra et labore, sancta Ecclesia ac fraterna charitas in pacem, quae scandalizata videtur aliorum improbitate.




ANNO DOMINI DCCCLXVIII.
THEUDOINUS CATALAUNENSIS PRAEPOSITUS.




[Col. 0385]
NOTITIA EX FABRICIO.

THEUDOINUS, praepositus Catalaunensis, anno 868 scripsit epistolam ad Almannum monachum Altivillarensem prope Rhemos, ut Vitam sancti Memmii episcopi Catalaunensis primi describeret. Edita est a Mabillonio, Vet. Analect. p. 423, ex quo desumpsimus.




[Col. 0385]
THEUDOINI AD ALMANNUM MONACHUM ALTIVILLARENSEM EPISTOLA,
De scribenda Vita sancti MEMMII, episcopi Catalaunensis primi.

[Col. 0385A] Dilectissimo fratri ALMANNO, monacho professione, et per gratiam Dei hiereo.

In lege Domini die ac nocte meditari, non cedit incassum in oculis divinae majestatis. Ideoque operae pretium duxi tuam commonefacere charitatem, ut quoniam ab ineunte aetate in loco religioso nutritus, in hoc maxime operam dedisti, ut in nullo expers grammatos, etiam vel hoc proficeres, ut nullatenus esses imperitus graphidos, dimittas nemus Angitiae, et totum te cum auxilio divino transferas in vineis Engaddi. Certe nosti et vineam Sorech; audisti et patremfamilias, qui exiit primo mane, et per divisas horas, tamen praefixas, conducere operarios in vineam suam. Revera et in hoc mea sunt vota, ut vocatus vocatione secundum propositum Dei facta, [Col. 0385B] etiam juxta pusillitatem alicujus igniculi tui laborare in Ecclesia Domini Sabaoth sine ulla interpolatione neque moreris, neque ulla dilatione gravetis. Est enim nobis mors velocissima, licet sit nobis nimium sapientia tanta [f. tarda]. Ergo accelera in quibuscunque fultus praesidio veritatis, et in domo Domini aliquod vasculum [elabora]. Sunt enim in ea non solum vasa aurea et argentea, sed et lignea et fictilia, in sancta videlicet Ecclesia, quae juxta prophetam Osee desponsata est tripliciter, primo ante legem in Abraham, secundo sub lege per Moysen, tertio autem sub gratia, ipso Domino veniente, et in utero virginali carnem virgineam assumente, de qua processit, [Col. 0386A] tanquam sponsus de thalamo suo. Didicisti etiam quod cum bestiis agri et cum volatilibus coeli et cum reptilibus terrae disposuerit Dominus pactum inire; et quod etiam per pastores Thecuae consulat Dominus vineae suae. Atque ut manifestius fiat quod aimus, noveris quod non absque occulta divinae dispositionis providentia accidit, ablato mausoleo et aggere terrae semoto, perlustrasse nos beati Memmii sepulcrum in quadrangula et caementaria pretiosi corporis fossa: et hoc est factum jussu Regis CAROLI anno ab Incarnatione Domini 868, Indict. I, VIII Kal. Aprilis, quae fuit quarta feria ante mediam Quadragesimam: ejusque sanctum sepulcrum est inventum minime ex ulla parte haerere ad terram; sed virtute omnipotentis Dei, apud quem merita tanti patroni [Col. 0386B] refulgent, in ipsa fossa veluti libratum in aera pendere quatuor digitis a terra. Quo miraculo stupefacta mortalium corda depromunt, dicentes: O quam magno pietatis studio coelesti vitae se conformem reddidit, dum vixit in terra, cujus nunc tanta est gloria in coelo, ut ejus sepulcrum, nedum corpus tangere, indignam se fateatur terra. Ejus sanctissimi viri vitam a tua devotione quaerimus innovandam: quae diuturna vetustate et negligentia, velut in pittaciis, habetur pene consumpta. Ergo age, pro viribus nostrae petitioni favens esto: quatenus de tanto intercessore ad perpetuam salutem possis in coelo gaudere.




[Col. 0387]
ALMANNI RESCRIPTUM.

[Col. 0387A] Venerabili praeposito THEUDOINO, ALMANNUS peccator.

Praecipis mihi charitate coelitus infusa cordibus electorum per Spiritum sanctum qui datus est nobis, ut vitam sancti Memmii Catalaunensis primi pontificis, vetustate neglectam et imperitia corruptam, haud secus ac si ex cineribus effossam, innovare contendam peritia corrigam; et quidquid videtur deesse, moliar supplere studio veritatis impressus. Sed multa sunt, quibus facile tanto me possum excusare negotio. Primum, quod disputatio neoterica non congruit tantae gravitatis et sanctitatis viro. Secundum, quod ipse testis ignorantiae meae, nullius testimonio nititur conscientia mea, ut me profitear sapientem, cum sim insipiens: ideoque minus convenit, [Col. 0387B] ut praesumam ultra vires aggredi negotium. Tertium et maximum illud est, quod peccatorum meorum luctuosa recordatio, dum pro debito delictorum meorum me soli delegat amaritudini, terribilem mihi timorem incutit, illius gesta pangere stylo, cujus praedicationis apostolicae et sanctissimae religionis nunquam me, proh dolor! participem imitatoremque exhibui. Fateor ergo, debetur hoc opus vitae merito, et charitatis scientia sapienti, non mihi per omnia insipienti, ne mihi veniat illa vox justae severitatis, quae dicat: Quare tu enarras justitias meas, et assumis nomen meum per os tuum? (Psal. XLIX.) Sed quia te precante charitas jubet, te hortante Christus imperat; quantulumcunque nostrum fuerit munusculum, non subterfugiam, quin quod [Col. 0387C] Dominus dederit, pandam. Novi etenim quod dicitur: Aperi os tuum, et implebo illud (Psal. LXXX); et: Operare terram tuam, et satiaberis panibus (Prov. XII, 11). Nec quaeram altitudinem verborum, cum minime unquam illam attigerim; sed et simplex habens ab antiquitate materiam, verbis quidem simplicem, sed factis limpidius sole lucentem, et omnem mundanae molis machinam potentia sui et virtute divina transcendentem; et ipse velut potero, sequens ero, suffragium a vestris orationibus quaerens, ut a quatuor ventis veniens spiritus mortua ossa mea vivificet, et [Col. 0388A] me talem facere dignetur, a quo non exigat debita usque ad novissimum quadrantem, quin potius deleat et dimittat omnia delicta mea usque ad novissimum quadrantem. In quo sanctus Memmius nobis pius intercessor existat, cui devotionis nostrae servitium offerre conamur, licet exiguum, tamen quantum nostrae parvitatis igniculus et veritatis materia cum auxilio divino contulit nobis. Atque in hoc communi opusculo tuum erit eligere quem sortiamur judicem. Etenim cum in omnibus rebus sit utilis probatio, Apostolo dicente; Omnia probate, quae bona sunt tenete (I Thess. V, 21); maxime in his necessaria habentur, quae veritatis lucem justae examinationis efficacia spectant; et hoc vel solum maximum est, cur exspectamus judicium sapientiae. Etenim ipsas [Col. 0388B] grammaticae cautelas, quibus a barbarismo aut soloecismo censet ipsa cavendum, aut nihil aut parum curamus in hujus rei moderatione: cum quaerentur veritas, et debeat facessere vanitas, et optemus fugere contrarium, cum insistamus gravitati [l. veritati] pro viribus mentis. Neque hoc dicimus, ut grammaticam reputemus in vitio, cum sit ipsa sola, vel maxima virtus scientiae: sed quia veritati operam dantibus obscurantur alia, velut a sole sidera. Unde dictum est: Tenebras non amabo, cum solem videro. Denique quantam in hoc patiar verecundiam, effari aut vix, aut minime possum, veritus ne fiam fabula sapientibus, qui in hac re volui consulere legentibus: ubi succurret modestiae latebra, si fieri posset, ut absque exaratoris nomine manet scriptura in opere. [Col. 0388C] Et haec arbitrio tuo pariter derelinquo. Potens est enim Deus auferre opprobrium nostrum, quod et faciet, ut in misericordia ejus veraciter confidimus, intercedente beato Memmio, qui nos coelitus oculis respicit benignis; te per devotionem mentis hortantem, me pro debita fidelitate et capacitate cordis scribentem. Opto itaque vobis hujus facti non modicam manere mercedem: cui cum omnia debeam, tam arduam rem negare non potui. Opto vos quam bene valere, et esse felicem usque ad supernae gloriae contemplationem.




ANNO DOMINI DCCCLXIX.
PAULUS ALVARUS CORDUBENSIS.




[Col. 0387]
NOTITIA HISTORICA.
(Apud Antonium, Bibliotheca Hispana vetus, tom. II, p. 475.)

[Col. 0387D] Synchronus omnibus his fuit ALVARUS CORDUBENSIS, de quo memoriae quidquid est, compilavit Ambrosius Morales lib. XIV, cap. 3. Nobis tamen non [Col. 0388D] omnia placent quae de eo uti comperta referuntur. Ait Morales illustri cum genere ortum Cordubae fuisse, atque idcirco Serenitatis et Serenissimi vocabulo [Col. 0389A] compellatum ab Eulogio eumdem putat [(a) 1Kb] . Sed, si non alius est auctor epistolae cujusdam inter alias Alvari ad Eleazarum secta Judaeum ex idololatra, quae incipit: Confectam mendacio, etc., fateri opus est, de genere Hebraeorum esse eum qui haec de se ad Eleazarum: »Quia ex ipsa stirpe Israelitica orti parentes olim fuerunt nostri; sed ubi desideratus cunctis gentibus venit, illico jam venisse cognovimus.« Et clarius expressiusque infra: »Et haec dicimus ut vestra frangatur superbia, et retundatur assertionis versutia. Caeterum liberior mihi responsio et brevior, imo clarior exstat, eo quod ex Israelis stirpe descendens cuncta mihi glorior dicta, quae tibi tu applaudis excerpta. Prudenter intellige, et collige sapienter, et aequus arbiter esto. Quis magis Israelis nomine censeri est dignus, tu qui diu ex idololatria ad summi Dei cultum reversus es, an ego, qui et fide et genere Hebraeus sum? Sed ideo Judaeus non vocor, quia nomen novum mihi impositum est, quod os Domini nominavit. Nempe pater [Col. 0389B] meus Abraham est, quia majores mei ex ipsa descenderunt traduce. Exspectantes enim Messiam venturum, et recipientes venientem, magis illi videntur Israel esse quam qui exspectabant, et venientem respuerunt, nec tamen eum exspectare cessarunt.«

172. Aliquo autem modo videtur et mihi Gothum se esse affirmare ad eumdem Eleazarum rescribens epistola, quae mutila est in postremo loco, et incipit: Quae stylus tuae prosecutionis, nempe his verbis: »Sed ut me, qui sim ipse cognoscas, et amplius me tacendo devites, Virgilium audi [(b) 1Kb] :

Mortem contemnunt laudato vulnere Getes.
Necnon et illud:

Getes, inquit, quo pergit equo;
Unde et illud exstat poetae:

Hinc Dacus premat, inde Getes occurrat.
[Col. 0389C] Ego sum, ego sum, quem Alexander vitandum pronuntiavit, Pyrrhus pertimuit, Caesar exhorruit. De nobis quoque et noster Hieronymus dicit: Cornu habet in fronte, longe fuge.« Quae nisi ad genus scribentis referantur, quasi ludens jactaverit Gothicam ferociam provocanti adversario pertimescendam, nescio quem alium idoneum sensum habeant. Caeterum quod de Serenitatis salutatione Alvaro attributa prius dictum fuit, alius omnino quam hodiernus est stylus erat illius temporis, quo tam isto quam Excellentiae et Sublimitatis honore sese invicem non praecipuae alicujus dignitatis homines excipiebant.

173. Exempla habemus in his ipsis Alvari, et aliorum ad eum, epistolis. Cujusdam inscriptio talis est: Serenissimo omnium catholicorum domino meo Romano, quem Romanum medicum vocat lemma epistolae. Ad eumdem: Anteriorum meorum, inquit, exordiens, serenissime domine, erga vos, etc. Paulo infra sublimissimum hunc ipsum vocat. Ac deinde: [Col. 0389D] Mi sublimissime domine, dilectionem meam erga vos, etc. Ejusdem generis fuit Excellentiae compellatio. Speraindeus ad Alvarum: Et ad ea quae vestra excellentia posuit, revertam. Animadvertendum est tamen quod sive a Gothica origine, sive aliam ob causam, videtur is Flavii et Aurelii cognominibus ab his qui litteras ei dabant, compellatus; sed proprio nomine Alvarum Paulum se ipse vocat in plerisque epistolis.

Sed quidquid de stirpe sit Gothica, an Hebraea, modeste ipse in Indiculo luminoso, cujus auctor fuisse creditur, de suis studiis loquitur: »Quia nec in liberalium artium disciplina non excultum [f. disciplina [Col. 0390A] excultus] proprium ignoro studium, et nescientiam meam ipse non nescio; et quod magisterio humano non didici, exhibere aliis, utpote ignarus, non valui.« Sed licet eloquentiam desideremus in viro densis captivitatis tenebris immerso, ingenium doctrinamque suspicimus. Sub Speraindeo, una cum Eulogio martyre, bona mente et feriis cogitationibus admodum profuisse eum alias novimus.

Calamitates etiam ab adversariis passus dicitur, de quibus ipse ad Romanum medicum: »Omnes adversantes mihi amicissimos feci, et quibusdam pacificis nexibus utens solertia animi, manu dilectionis contrarios amplexavi, humilitate leniens, et affectione demulcens.« S. Eulogii martyris amicitia in primis claruit, scriptisque ejus Vita et Martyrio: cujus scripti frontem hac inscripsit nota, conditionemque status sui laicalis et saeculo haerentis omnibus notum reliquit. »Profiteor, inquit, me non audita et dubia, sed visa et per me probata retexere (de Eulogio): quoniam gratia Dei cooperante a primaevo [Col. 0390B] adolescentiae flore charitatis dulcedine et Scripturarum amore uno vincolo concordi innexi hujus vitae, licet non pari ordine, tamen pari affectu, in cunctis quaestionibus duximus jugum. Sed ille sacerdotii ornatus munere, pennis virtutum in sublime evectus altius evolabat, ego luxuriae et voluptatis luto confectus, terra tenus repens hactenus trahor.« Conjugio autem astrictum fuisse Alvarum, Joannes Hispalensis ei scribens innuere his videtur: »Salutare praesumo per os vestrum omnem decorem domus vestrae. Salutat vos domina Froisinda,« etc.

Plura ex eodem Vitae Eulogii exordio de communi utriusque sub Speraindei abbatis ductu consuetudineque subjicere, quia de studiis concepta sunt, libet. »Agebamus, ut alia praeteream in editis videnda, utrique Scripturarum delectabilem, inquit, lusum, et scalmum in lacu nescientes regere, Euxini maris credebamur fragori. Nam pueriles contentiones pro [Col. 0390C] doctrinis, quibus dividebamur (forte in philosophorum placitis) non odiose, sed delectabiliter epistolatim in invicem egimus, et rhythmicis versibus nos laudibus mulcebamus. Et hoc erat exercitium nobis melle suavius, favis jucundius, et in ante nos quotidie extendentes multa inadibilia tentare in Scripturis puerilis immatura docibilitas egit. Ita ut volumina conderemus, quae postea aetas muta abolenda, ne in posteros remanerent, decrevit.«

Opera hujus Alvari nobis feliciter conservavit codex quidam Ecclesiae Cordubensis a septingentis, ut colligere datur, annis scriptus, quem vidit Morales laudatque non uno loco [(c) 1Kb] . Codicem alium Toletanae Ecclesiae Thomas Tamaius laudat [(d) 1Kb] . Nos inde dimanans omnium quae ibi exstant habemus exemplum, transcriptum ex altero nobis communicato ex amplissima Francisci S. R. E. cardinalis Barberini Romana bibliotheca, in qua asservatur: olim eidem purpuratorum magno decori, et litteratorum ac litterarum [Col. 0390D] protectori beneficentissimo, Matriti, dum eo sanctae memoriae Urbani VIII a latere venisset legatus, ab eodem Thoma Tamaio de Vargas, regio chronographo, una cum aliis antiqui aevi monumentis Hispanis, ex apographo suo scriptum et oblatum.

Hujus conspectum hic dabimus, quemadmodum ex eo, quod fuit laudati Thomae Tamaii, exemplo prodiit: Aurelii Flavii Alvari illustris, patricii Cordubensis, S. Eulogii, archiepiscopi Toletani martyris, amici et studiorum collegae, opera omnia, quae in bibliothecis Hispaniae exstant, a multis hactenus desiderata, nunquam edita e codice pervetusto Ecclesiae Cordubensis litteris gothicis exarato, bona fide primum [Col. 0391A] transcripta, tandem e bibliotheca D. Thomae Tamaii de Vargas historiographi regii, libenter communicata. Nempe hac inscriptione insignitum habebat vir ille doctissimus, quod editioni praeparabat, Alvari operum corpus, quo haec continentur.

Indiculus luminosus. Incipit: In defensione servorum tuorum, Domine, etc. Scriptus ab auctore anno 854, ut ex his liquet: »Siquidem in hoc, ait, Incarnationis Domini anno octingentesimo quinquagesimo quarto, et aera, quae currit, octingentesima nonagesima secunda, anni Arabes lunares ducenti cumputantur quadraginta, solares vero anni ducenti . . . . . . . . ex qua summa supersunt anni solares sexdecim.« Opus non est in computum hocce diligentius inquirere, dum Incarnationis, aerae Hispanae, Arabumque seu Hegirae annos habemus. Alvari esse hoc opus negaverat olim Morales [(a) 1Kb] ex eo maxime, quod nullum in eo verbum de Eulogio factum reperiatur, Alvari amicissimo capite: quod vix committere hic potuerit, idem cum illo argumentum tractans Attamen [Col. 0391B] postea renuntiavit huic opinioni, cum Historiam scriberet [(b) 1Kb] , et ex animi sententia hunc nostro librum adjudicavit. Jure quidem; ipse enim stylus et verbis et compositione caeteris Alvari scriptis simillimus eaedemque res, idem utriusque tempus Eulogii et Alvari; necnon et mentio in Eulogii Vita exstans scripsisse Alvarum aliquod opus quod ad historiam illius persecutionis pertineret, in tuto ponere videntur, non alium esse libri auctorem.

Quare has partes sequuntur frequenter nostri [(c) 1Kb] , excepto uno usque ad suum tempus Hieronymo Romano de la Higuera; ea tamen ipsa inconstantia, quae in aliis ejus operibus apparet, et maxime in praestituendo Indiculi hujus auctore. Nam si Luitprandum [(d) 1Kb] , Higuerae opus, consulas, Bonitus, episcopus Toletanus; si autem ejusdem Julianum, Wistremirus et idem Toleti praesul fuerit. Necnon et unus idem Julianus id posterius in Chronico effert, et in epistola Chronici praeambula pro Bonito stat. [Col. 0391C] Et hunc hominem suspiciunt plures, de quo apte cum Ennio dixeris: Imus hinc, imus illinc: cum illuc ventum est, iri illinc lubet; aut cum Graeco alio: Aio negoque, quidque dicam nescio. Cujus quidem nihili auctoritas haerere tamen fecit Thomam Tamaium, virum falli praestigiis hisce minime dignum, qui demum post incultatam omnem viam, ad Alvarum flectit. Eoque movetur maxime quod luminosi hoc epitheton Indiculo adaptatum, quasi proprium, et uti tunc loquebantur scriptorum aliorum Alvari verna sit. Hujus rei aliquot is exempla adducit, ex Vita nempe Eulogii, et ex ad eumdem epistola quadam.

Ultra haec, in alia ad Joannem Hispalensem in fine: Atque luminositer cuncta nobis oris vestri aperta sententia revelet. Nec auctor Indiculi contentus fuit usurpasse tantum in lemmate hoc vocabulum, quinimo passim eo utitur. Eleazarus (alicubi ait) in lib. II Machabaeorum luminositer docet. Et alibi: Et [Col. 0391D] B. Joannes in sua epistola prima luminositer docet. Nec minus Indiculi nomen Alvarus usurpat in epistolis, et desideratum nobis amici Indiculum misit. Ad haec Invectionis nomine, quasi sermonem ad aliquem factum dixeris, saepissime tam Indiculi auctor quam Alvarus alias utitur. In Indiculo haec legas: »Cui recte convenit illa in Israelitica gente exaggerationis invectio.« Et paulo post: »Et licet invectio accurata exerto opere [f. excerto opere] in campum tota producat.« Et iterum post pauca: »Illecebrosa invectio non puduit.« Atque item: »Et contra reprehensionis invectionem stolidam.« Vix alius quam [Col. 0392A] Indiculi hujus auctor sic saepe locutus fuerit quemadmodum in epistolis Alvarum locutum legimus. In una earum quas ad Joannem scripsit: »Ut tota contra haec certet invectio vestra.« Et in alia ad eumdem Joannem bis intra pauca verba: »Nunquam enim sedatur responsio, nisi prius convincatur [(e) 1Kb] invectio.« Et: »Sit flexuosa catenula et catenatim contentio flexuosa, quae nec invectionibus eluditur, nec responsionibus terminatur.« In epistola quoque ad Romanum medicum: »Et invectiones adversariorum apologetico retunderem opere.«

Quamplurima sunt in quibus idem utrobique sibi respondet auctor, quae ut de re qua de agimus non ultra dubitetur, subjungere operae pretium est. Sequipedi nominandi casu, et plurativo numero, indiculo sunt ii, qui sequuntur pedibus: »Et pro dogmate eruditis, et Christi sequipedis.« Et infra: »Nos vero evangelici servi Christi discipulorum rusticanorum sequipedi.« Item de Mahometi sectatoribus: »Quam impurissimi sectam impurissime [Col. 0392B] sequipedi ampliantes,« etc. De iisdem mox: Sequipedes fidei suae. Eodem modo loquitur una ex epistolis ad anonymum episcopum quemdam: »Et ideo, mi sublimissime domine, apostolorum vicarie, et rerum opificis Christi sequipede [(f) 1Kb] ,« etc. Phrasis est Indiculi, opus praecidere pro finire. Fine debito opusculum praecidamus. Quemadmodum et epistolarum, quartae scilicet ad Joannem Hispalensem, quo fine talia praecidit dicta.

Adverbio seu praepositione tenus saepe utitur hic, quem eumdem credimus scriptor. De beatis visione Dei fruentibus Indiculus ita loquitur: »Quietitudine jam laetantes aeterna, et regi suo facie tenus servientes.« Item coelo tenus, pro, usque ad coelum: »Ita hi hodie abundantia perfectiori ut sibi videntur, coelo tenus perferunt.« Pari modo facietenus, pro apparenter. De Mahometanis: »Pietatis speciem facietenus ostendunt.« Et postea: »Facie tenus pietatem praetendentem.« Similiter in Eulogii Vita, quae [Col. 0392C] certe est Alvari: »Terratenus repens hactenus trahor.« Et in epist. 2 ad Joannem: Verbo tenus narrat. Et in quarta ad eumdem: »Et ipso nomine, facie tenus quid sit apertius indagetur;« quasi dicat, patenter. Et in quinta ad eumdem: »A terra altius coelo tenus extendamus.« Et paulo post: »Astrologi coelo tenus voluerunt pennis volare,« pro, usque ad coelum.

Simillimi etiam commatis sunt in Indiculo: ut conatus adfuit. Et in epist. 4 ad Joannem: quantum posse mihi exstitit, pro, ut potui. Deponentia verba, opinari, adversari, praeconari, et alia hujusmodi, utrobique legimus active formata. Indiculi haec sunt: »Fortasse aliquis opinat fuisse vitandum.« Et mox: Opinaverint multa. Epistolae 4 haec sunt: Tam leviter opinasse. Auctor Indiculi ait: Veluti furiosi praeconant. Et mox: Clamant, replicant et praeconant. Alvarus in Confessione: Peccata detestas. Et infra: Aversare conetur. Indiculus: »Ex numero ejus revertent.« [Col. 0392D] Epist. 2, »Deus hominem non dedignat.« Epist. 4, »Et nec dum apprehendisse conquerunt.« Et postea: »Per regulas non ordivit Donati.« Euphrasiae Graeco vocabulo Indiculus utitur: »Euphrasia sua milleno sectarum ritu conflavit.« Sicut Alvarus initio epist. 4 ad Joannem Hispalensem, quod corruptum est in meo exemplari, sed non in euphrasiae nomine: »Emperiae vestrae sumentes euphrasia.«

Verbo innumerositatis tam Indiculi auctor his, »innumerositatis licentiam tribuit,« de licentia plures uxores habendi Mahometanis concessa, quam Alvarus epist. 15, ad Eleazarum: »Per diversitatum [Col. 0393A] innumerositates utuntur.« Domui pro domus in gignendi casu retinendum utrobique credimus; in Indiculo nempe: »Pudet namque insaniam illius domui sigillatim exponere;« et in epistola secunda: Decorem domui vestrae. Alterius generis substantiva cum alterius adjectivis juncta, ut finiamus, passim, ita ut in epistolis in Indiculo etiam leguntur. Ex Indiculo haec selegimus: »Imitare decuit factum probabilem.« Item, conjugium quem, etc. Ex epistola 5 haec: »Ad illum flectere articulum congruit, quod mentem macerat,« etc. Ex 7: Apostoli eum dictum. Epist. 9: Abundantiorem pretium. Quae grammatica est Alvari, difficillime cum aliis omnibus jam adnotatis duobus auctoribus communis; ut jam de Indiculi auctore amplius quaerendum non sit.

Neque novae amici nostri D. Josephi Pellizerii opinioni deferendum, qui ex eo tantum quod Alvarus in quadam epistola ad Eulogium scripta sic incipit: Luminosum vestri operis documentum: suspicatur [Col. 0393B] ad hoc Eulogii opus, quod Indiculus luminosus audit, respexisse videri. Plane errat vir eximius, mihique praecipuo semper honore excipiendus; nam de Documento martyriali, Florae et Mariae sororibus virginibus nuncupato, quem librum Eulogius ei cum proxima retro epistola invisendum remiserat, Alvarus solemni suo luminosi vocabulo utens loquitur. Nec facile in Eulogio talem sermonis, quae in Alvaro est, licentiam reperiemus. Nec tanti ponderis est ut nos urgere debeat, auctorem Indiculi haud meminisse Eulogii talis viri, quique eamdem olim navaverat operam; cum potuerit Indiculus hic ab Alvaro scribi antequam Eulogius Memoriale suum sanctorum confecisset. Constat enim formatum Indiculum anno 854, uti prius adnotatum fuit; Memorialis autem tertium saltem librum post 856. Suum autem Indiculum modeste Alvarum suppressisse ut nec ad Eulogii notitiam perveniret, non impossibile est.

At quod de Toletanis episcopis Bonito et Wistremiro audivimus, Higueram ipsum, atque ejus, ut [Col. 0393C] Alvari verbo utar, sequipedes torquebat maxime, tam utilis et docti opusculi auctorem alium a Toletano fuisse episcopo; et, dummodo huic assererent, Wistremirus fuerit an Bonitus pariter habuere. Mutilus certe Indiculus ad nos pervenit, cum non tantum illius partis quam habemus finis, imo totus alter, sive secundus liber, desideretur, ut ex his constat: »Et quam haec universalis sit nostra credulitas in secundo hujus operis libro majorum firmavit auctoritas.« Et alibi: »Ac in secundo libro doctorum sententias congregemus, nostrasque operosas fabellas veracium stillatione firmemus.« Argumentum operis, defensio illorum qui Cordubae sese martyrio non perquisiti obtulerunt, pro quibus et Eulogius decertavit; dein prophetiarum de Mahometo et ejus nefanda haeresi explicatio. Sequitur in codice Cordubensi

Confessio ejusdem Alvari quae incipit: Excelse Deus, ineffabilis, etc., ad exemplum Isidorianae, [Col. 0393D] demississimi ac vero poenitentiae malleo contriti animi signa praeseferens manifestissima.

Liber epistolarum: quarum

I. Inscribitur ad Joannem, Seu Flavium Joannem Paulus Alvarus. Initium est: Nosti, dilectissime, fomitem dulcedinis.

[Col. 0394A] II. Ad Joannem, quem hic primum vocat Spalensem. Lemma: Aurelio Flavio Joanni Paulus Alvarus. Incipit: Hactenus amicorum more.

III. Est Joannis Spalensis cum hac epigraphe: Aurelio Flavio Alvaro illustrique viro minimi Joannis suggestio. Vides, ut Joannes et Alvarus invicem se Aurelium et Flavium, honoris ut credere pronum est causa, non quod ita appellarentur, vocent. Initium: O magne domine.

IV. Ad eumdem Joannem. Alvari est cum iisdem nominibus. Exordium corrupit vetustas. In meo exemplo legitur, non procul a vera lectione: Enclocae, emperiae vestrae sumentes euphrasia imo energiae percurrentes epitoma, jucunda facta est anima. Libens legerim: Englocae empeiriae vestrae sumentes euphrasiam, hoc est, dulcifluae peritiae vestrae sumentes (in manibus) eloquentiam. Graecis est indulcoro [(a) 34Kb] , duecedinem affero, , peritia, prudentia. Et forsan his tribus Graecanicae linguae verbis [Col. 0394B] exordiri epistolam, languescente jam eloquentia, non putidum fuit. Longior autem aliis haec est epistola.

V. Ad eumdem similiter inscripta. Inscripsit: Post disputationem inscientiae nostrae.

VI. Est Joannis ad Alvarum, cujus haec inscriptio: Illustri, eximio celsoque Alvaro, Joannes minimus omnibus, in cunctis extremus.

VII. Alvari ad Speraindeum abbatem, cum hoc titulo: Domino dilectissimo et in Christo Patri Speraindeo abbati, Alvarus cliens. Initioque isto: Praescius et omnipotens Deus, etc. Diximus in Eulogio quisnam Speraindeus abbas fuerit, quantumque eo magistro tam Alvarus quam Eulogius martyr Cordubae in juventute profecerint.

VIII. Responsio Speraindei abbatis mutila cum hac nuncupatione: Illustrissimo mihi domino, ac venerabili, seu omni affectione Christi in charitate amplectendo, inclyto Alvaro Speraindeo. Initium epistolae: Dum a tribulationibus. De ea jam diximus in Speraindeo.

[Col. 0394C] IX. Alvari Romano medico, cum hac epigraphe: Serenissimo omnium catholicorum domino meo Romano Alvarus. Exorditur sic: Anteriorum meorum. In hac epistola mentio Romanorum Cordubae, cujusdamque principis, necnon et Servandi comitis.

X. Sine titulo est, et videtur scripta cuidam episcopo, quem vocat apostolorum vicarium, et rerum opificis Christi sequipedem [(b) 1Kb] .

XI. Alvari Saulo episcopo, cum hac epigraphe: Sanctissimo domino meo Saulo episcopo (Sauli [(c) 1Kb] Episcopi) Pauli Alvari suggestio [(d) 1Kb] . Post acceptam in extremo vitae periculo absolutionem, ut jure debuit, jam liber aegritudine ad Saulum episcopum absolvendus iterum a censuris, nescio quibus, canonico ritu per hanc recurrit epistolam.

XII. Rescriptum Sauli episcopi Alvaro. Incipit: Multa nobis erant. Abnuit absolvere Alvarum, remittitque eum ad eos a quibus poenitentiam in morbo [Col. 0394D] susceperat: quod negat recte factum praesente in urbe episcopo, sine ejus licentia. Insuper pseudoepiscopi cujusdam partibus adhaesisse Alvarum innuit.

XIII. Epistola Alvari Saulo episcopo directa. Exordium hoc: Epistolam ex nomine vestro. Improperat [Col. 0395A] Saulo quod cujusdam homunculi, pacis perturbatoris et haeresum satoris persuasione ac verbis, postulatum ab eo absolutionis officium negaverit. Item quod in pluribus veri Dei ministri partes non egerit.

XIV. Alvari transgressori directa. Lemma est: Dilecto mihi Eleazaro Alvarus. Principium: In primis, mi dilecte. Gallus Eleazar fuit natione, sed Hebraeus fide ex Christiano; quare eum transgressorem appellat. Totaque est de promissionibus et prophetiis jam adimpletis venturi Messiae.

XV. Rescriptum transgressoris Alvaro directum, cum hac salutatione: Dilecto mihi Eleazar. Initium: Scripsisti mihi. Hujus tamen paucissimos versus superesse fecit alicujus forsan religio, superstitioni proxima, ne Judaei scriptum legeretur. Vere enim quatuordecim versus, qui in pagina sequebantur, cancellavit possessor libri, foliumque integrum subsequens exsecuit; tandemque quatuor aliis versibus epistolam absolventibus paginam, quae volumen [Col. 0395B] continuabat, mulctavit.

XVI. Alvari alia Eleazaro directa. Dilecto Eleazaro Alvarus. Initio isto: Responsionis tuae. Retundit haec Eleazari pro Synagogae erroribus argumenta. Scripta fuit anno 840.

XVII. Fragmenta duo epistolae alterius Alvaro opposita ab eodem Eleazaro; cum ea quae inde potuit sine dispendio aliarum Alvari, similiter hic oblivioni sacrificaverit libri possessor.

XVIII. Alvari alia transgressori directa. Exorditur: Confectam mendacio. Lectu omnia in re Christianae veritatis adversus perfidiam Judaeorum dignissima.

XIX. Transgressori Alvaro alia brevissima.

XX. Reciprocatio Alvari transgressori directa.

Ante has epistolas in codice nostro carmina quaedam sunt post hanc inscriptionem: Incipiunt versi. Sequitur carmen filomelaicum in filomelae laudem. Fragmen alterius carminis. Disticha de gallo. Versi [Col. 0395C] (ita semper vocantur, non versus) laudis vel precis. Versi Epimenides, aegritudinis propriae. Lamentum metricum proprium. Versi in bibliotheca Leovigildi. In crucis laudem. Versi heroici in laudem B. Hieronymi. Omnia haec in exemplari nostro et in codice Cordubensi. Praeterea scripsit Alvarus uti jam vidimus (in Eulogio):

Vitam vel Passionem beatissimi martyris Eulogii presbyteri et doctoris, qui passus est aera DCCCXCVII, anno [Col. 0396A] Incarnationis Domini 859 sub rege Mahomad, die V Idus Martii, quam ex codice ms. ecclesiae Ovetensis, hoc titulo insignem, et quasi operum Eulogii prodromum, Morales edidit, et post eum Schotus in Hispaniae illustratae quarto volumine, cum notis ejusdem Moralis.

Hanc consequuntur in eodem codice et editionibus, Hymnus in diem S. Eulogii:

Almi nunc redeunt
Festa polifera.
atque item epitaphium ejusdem. Omnia haec, excepto postremo hocce vitae Eulogii, latent adhuc [(a) 2Kb] . Neque D. Laurentius Ramirezius, neque D. Thomas Tamaius, nostrarum rerum diligentissimi, qui olim editionem meditati sunt, fidem suam liberaverunt. Forte nos, si otium suppetat scholiis conficiendis, id praestabimus. Tribuitur quoque nostro Alvaro.

Liber scintillarum, in codice membranaceo bibliothecae monasterii S. Facundi (Sahagun vulgo) in Hispania: ubi post S. Gregorii Expositionem in [Col. 0396B] Ezechielem hic liber exstat cum hac inscriptione: In Christi nomine, incipit liber Scintillarum Alvari Cordubensis collectus de sententiis sanctorum Patrum. Scriptus dicitur V Kal. Octobris aera MCCXIII. Opera exscriptoris hic laudatur, non tempus auctoris. Exempla duo alia Morales, qui et primum hoc vidit, laudat in relatione adhuc inedita suae expeditionis regio nutu ad visitanda tabularia et cemilia Gallaeciae, Asturiarum, et Castellae Veteris initae, et in Historia [(b) 1Kb] Alterum exemplum servari ait Gothicae scripturae antiquissimum in monasterio de la Espina Cisterciensis ordinis, quinto decimo a Pincia urbe lapide; alterum in Mindoniensi urbe. Editum opus fuit Basileae absque auctoris nomine [(c) 2Kb] anno . . . . .

Periere alia, scilicet ad Eulogium litterae, seu cum eo velitationes scholasticae, quas tamen, et rhythmicos versus, aetas, ut jam ex eo posuimus, muta abolenda ne in posteros remanerent, decrevit.

Meditabatur quoque adversus Alcoranum ex proposito [Col. 0396C] scribere, ut ex his Indiculi datur colligi: »Quae omnia in alio opere enucleatius et limatiore invectione, si Deus vitam concesserit, disseremus.« Et postea: »Pudet namque insaniam ipsius domui [(d) 1Kb] sigillatim exponere, nec expedit breviter aliqua ex multis deridenda jaculis impetere; cum nostris teneatur in mentibus tota quandoque fidelibus publicare.«

De Alvari obitu nihil habemus certi [(e) 1Kb] . Neque [Col. 0397A] enim vel titivilitio quidem aestimari debet quod pseudo-Luitprandus dixerit [(a) 1Kb] obiisse Cordubae sanctum virum patricium Alvarum quarto die mensis Maii aera CMVII, Christi vero 869. Quantumvis ei temere credens Joannes Tamaius, Martyrologio Hispano hac die uti sanctum invexerit. Haec sunt Toletame apotheoses; nam et nuper dictus Luitprandus [(b) 1Kb] , et symmysta ejus Julianus [(c) 1Kb] , sanctum et sanctitatis opinione Cordubae florentem ore rotundo appellant. Oscitantiam Joannem Tamaii nunquam satis demirari possum, qui cum in elogio dixisset de Alvaro, fuisse, ut quidam credunt, sancti Eulogii fratrem: inde in notis, seu actis ejus, hunc nostrum confundere non dubitavit cum Alvaro, Eulogii fratre, qui una cum altero utriusque fratre Isidoro in Germania peregrinati sunt: de quibus Eulogius in epistola ad Wiliesindum Pampilonensem, ut in Eulogio diximus.

Caecus utique est qui non videt Alvarum ipsum fateri se non ullo sanguinis sed uno familiaritatis et [Col. 0397B] mutuae consuetudinis vinculo Eulogium habuisse sibi obnoxium. Clarissime in Vita: »A primaevo adolescentiae flore charitatis dulcedine et Scripturarum amore, uno vinculo concordi innexi hujus vitae, etc., duximus jugum.« Et infra, cum dixisset consuevisse Eulogium abbatis Speraindei frequentare domum: »Ibi eum, inquit, primitus videre merui, ibi ejus amicitiae dulci inhaesi, ibi illi individua sum nexus dulcedine.« Et quae sequuntur. Putasne germanos fratres sic potuisse forte fortuna invicem sibi notos fieri? Sed nonne ipse Alvarus peregrinationis meminit fratrum Eulogii? »Nec ei suffecit monasteria patriae suae, ait, invisere, quin potius occasione fratrum suorum, qui ipsis diebus in Franciae finibus exsulabant, indemptam viam arripuit.« Haec in Tamaium non sine bile, cum [Col. 0398A] actis Alvari colophonem ab eo hunc impositum mirabundi ad animum advertimus: »Unum notabis, quod licet fratres vocentur beati Eulogii Alvarus et Isidorus: non carnis nexu, sed contubernii vinculo fuere.« Judicium hominis nugacitatibus dediti! qui vere semel in eas angustias detrusus, unum eumdemque de duobus Alvaris conficiendi, videns forte superiora quae laudavimus Alvari nostri Pauli cum Eulogio amicitiae, non utique consanguinitatis, testimonia: fratrem vere germanum Eulogii alterum Alvarum abdicare, et a cognatione illius ejicere non dubitavit.

Eulogii autem haec quae subjicimus, vindicias secundum naturalem utriusque, et Isidori et Alvari cum Eulogio fraternitatem decerni praestabunt. In epistola ad Wiliesindum, in qua de eorum in Togatae Galliae partes arrepto itinere agit: »Adeo ut in exsilio meo, inquit, nihil praeter affectuosam peregrinorum fratrum, et destitutae familiae praesentiam [Col. 0398B] suspirarem.« Cujusnam familiae? Ostendit infra: »Igitur cum proprium revisere arvum, piae matris Elisabeth, seu sororum suarum Niolae et Anullonis, juniorisque fratris Joseph urgeret affectus: cogis ut adhuc remaneam, nec sinis abire moerentem; sed utroque vulnere percussum cor meum tu jam mederi non poteras, cui et peregrinatio fratrum, et desolatio domesticorum quotidianum afferebant lamentum.« At quantumvis demus fratres ab eo utrumque appellari potuisse charitatis obnexum, uti patrem aut matrem sororesque, nec minus fratres saepe alios, hoc tantum respectu, Eulogius idem vocasse legitur: haec excusatio ad alium non pertinet, scilicet Alvarum, qui de Eulogio loquens in ejus Vita, uti jam diximus, fratres Eulogii Isidorum et Alvarum inepte, nisi germanos appellasset.



ALVARI CORDUBENSIS OPERA In lucem primum edita ex codice Gothico almae Ecclesiae Corduvensis, ab octingentis annis scripto.
(Apud. Florez., Hispaniae sacrae tom. XI.)




[Col. 0397]
INCIPIT CONFESSIO ALVARI [a 1Kb] .

[Col. 0397C] Excelse Deus, ineffabilis, invisibilis, a quo bonum, et per quem fit quodcunque claret honestum, quem nemo digne rogare valet, et quem omnis sermo, licet indigne, rogare audet; sine quo nihil est, et absque quo impietas omnis procedit: Deus, qui sine qualitate es bonus, sine quantitate magnus, sine situ praesens, sine effusione formae ubique diffusus: Deus [Col. 0398C] qui corporalis [b 1Kb] non es, et per incircumscriptam substantiam ubique es. Qui sursum residendo segis, deorsum continendo ades, extra circumdas, infra [c 1Kb] et omnia penetrans: Deus qui mala omnia odis, eaque occulto consilio, utique justo, plerumque permittis: Deus qui sicut malum, quod nihil est, odis, ita bonum, quod aliquid est, amas. Qui non naturam [Col. 0399A] mali, quae nulla est, sed eos qui malum faciunt damnas: Deus qui cuncta pietate regis, sed peccatum inultum nunquam dimittis: Deus qui partim operis tui aeternitate consolidas, nullo merito praecedente; partim juste mortalitate corrumpis, nullo peccato patescente: Deus qui creaturam illam quam primam dignitate seu fortitudine vel decore esse voluisti, vitio suo corruptam ad inferiora dilapsam, ut esset quod creata est justitia exigente noluisti: Deus qui sicut nulla exstante bonitate humanum genus creasti, ita nullo praecedente merito nos ratione creaturis aliis praetulisti: Deus qui massam perditioni deditam juste perimis, et massam regni misericorditer sola bonitate qua affluis eligis: Deus qui Adae progeniem sola bonitate ex parte restauras, [Col. 0399B] et eam partem quam perire sinis ob parentale [a 1Kb] vitium juste condemnas: Deus qui ipsis notitiam dedisti fidei quos credituros ante mundi initium nosti: Deus qui licet multa occulta, tamen juste fecisti quae facta sunt omnia: Deus sine cujus nutu nullus sermo procedit; et contra quem plerumque ipse sermo datus agere praesumit: Deus quem nemo nescit, et quem nullus plene, ut es ipse, cognoscit: Deus cujus magnitudo incomprehensibilis, cujus gloria inaestimabilis, cujus jussio fortis, cujus dispositio justa, cujus judicia vera, cujus clementia super opera sua extenta: Deus quem nemo nisi corde attingit purgatus; quem nullus nisi operibus invenit probatus, cui nullus adhaeret nisi mente et corpore castus: In quo iniquitas non est, in quo summa [b 1Kb] est, in [Col. 0399C] quo clementia magna est: Deus qui auctor es luminis, fluvius pietatis; dulcis es te firmo corde credenti [c 1Kb] : caecorum oculus, debilium animus, infirmantium verissima salus; pes claudorum; lingua mutorum, fortitudo omnium saeculorum. Tu vitae via. Tu salutis vita. Tu omnium te postulantium invictissima dextra. Tu divitiae pauperum. Tu consolatio tribulantium. Tu erector humilium. Tu destructor extollentium. A te incrementum accipit justus; per te sanctificatur perfectus; a te coronatur in bono opere consummatus. Tu odis iniquos, damnas injustos, dejicis elatos; confundis superbos; das poenitentibus veniam, peccato mortuis vitam, nec abnegas te rogantibus misericordiam consuetam. Nec peccatores despicis, sed delicta condemnas. [Col. 0399D] Non odis peccantes, sed peccata detestas. Non hominem, sed scelera insectando consumis. Non creaturam, sed culpam exstirpas, iniquitas enim nostra justitiam tuam commendat (Rom. III, 5): Scelera nostra te justum affirmant. Acta nostra sceleribus digna justitiae tuae est documentum; quia unde justus es, inde injustos odis. Unde sanctus es, [Col. 0400A] inde peccantes punis. Unde verus es, inde mendaces condemnas. Unde mitis es, inde superbos detestas. Unde misericors es, inde non tot ut [d 1Kb] desquiris. Tu ab initio creaturam singulari misericordia foves, potentiali virtute regis, ineffabili consilio vel potestate disponis. Deus qui contritorum non despicis preces, nec deprecantium te vero corde spernis clamores. Qui frigidas mentes igne tui amoris incendis, et initium boni operis plerumque nobis nescientibus quibusdam occasionibus formas. A quo initium est virtutum, a quo augmentum, a quo et per quem perfectio est inchoatum. Qui lassis roborem tribuis operandi, operantibus intentionem accommodas perficiendi, torpentibus votum ingeris inchoandi. Qui mortem peccatoris nunquam desideras, sed ad vitam [Col. 0400B] delinquentes semper verissime vocas.

2. Adesto, adesto pauperi pater. Assiste fesso, o Emmanuel: juba contritum, Spiritus sancte: erige dejectum, Creator juste: sana aegrotum, Jesu bone: visita languentem, Paraclete alme: largire vires, agie [e 1Kb] Deus: praebe virtutem, o lux Nazarene: solida comessum [f 1Kb] , donum tu Patris; atque vitiorum dominio usquequaque possessum, tu Trinitas Deus, tibi effice servum devotum. Satis est, Domine, quod hucusque diabolum militavit [g 1Kb] : quod hostis orbis servitium sponte implevi: quod inimico famulatum iniquitatis opere praebui; quod insidianti mihi [h 1Kb] obsequens fui; quod latentes insidias ejus licet intelligerem non devitavi; quod contra me ipse inscius ejus tela portavi, etiam me ipso illi quasi ex debito [Col. 0400C] bajulum feci, quia ejus arma unde me totum elisit, in me hactenus quasi in teca recondere nunquam cessavi. Sed jam diu est, Domine, quod dominium ejus a me rejicere malui; quod merito exigente non valui, quia quasi ex potestate vindicat subditum, quem a nativitatis [i 1Kb] exordio diro vinculo tenuit captum. Et quem tanto tempore suo jure vindicavit captivum, nunc respirantem jugo suo retentat valde perplexum; quemque sibi nunquam deprehendit repugnantem, nunc catenis insolubilibus ligat gementem. Domine, Deus pie et misericors, respice super opera tua, et illo pietatis vigore quo prodigum recipis filium, me quoque protege miserum, quia opera manuum tuarum in dominium iniquissimi hostis relinquere fas [j 1Kb] est ullo modo; ut a te conditus, sim diaboli [Col. 0400D] servus; ut a te creatus, sim praedonis pascue [k 1Kb] locus; ut ab optimo Domino et a pio Patre bonis multis ditatus, crudeli et horribili ethiopi [l 1Kb] existam addictus. Hanc inclementiam, hanc voracitatem, hanc crudelitatem ego mihi caecatus a diabolo spontanea mente elegi. Ego equuleum hunc dirum mihi invexi; ego gladium gutturi meo immersi; ego morti [Col. 0401A] totum me ipse commisi, ut possessionem tuam, tibique debitam soli, pessimo committerem hosti: ut rus [a 1Kb] tuo dominio conditum horribili addicerem pesti; eumque eligerem dominum, quem patri meo noveram inimicum. Actum est enim in me, Domine Deus, quod in protoplasto [b 1Kb] pridem legimus gestum: etenim sicut ille tuo dono immortalis creatus, proprio vitio in mortem exstat per interdictae sibi arboris esum dimersus; ita et ego lavacro vitalis aquae jam tinctus, et regenerationis unde a paternali delicto mundatus, seu tuo rosifluo cruore redemptus, per inobedientiam mandatorum tuorum in mortis deflendam ruinam deveni; et qualiter inde egrediar non valeo invenire, quia te Dominum Deum, quem rogare, et cujus praecepta implere debui, per devia [Col. 0401B] gradiendo mihi iratum feci. Et inde est quod prolongatam captivitatem sentiens doleo, nullumque redimentem me adesse praesentio. Gaudet hostis meus quod te iratum videt: exsultat, cum me a tanto Patre expulsum sentit: tripudiat, cum me ita destitutum cognoscit. Sed tu, Deus, qui misericordia super opera tua largus praepotens es, qui peccatoris non mortem, sed reversionem ad te post lapsum inquiris (Ezech. XXXIII, 11), qui plus pietatem quam ultionem diligis, nec judicium, sed misericordiam peccantibus exhibes, adesto mihi misero peccatori, et erue te corde contrito quaerentem. Mitte mihi de supernis auxilium, per quod valeam hostium meorum rejicere jugum. Repelle dominium consuetum: disrumpe vincula perplexionum; restaura, Domine, [Col. 0401C] opera tuae fabricae, et similitudinem tuam, quam inimicus invasit, mi restitue. Noli spernere, Deus meus, quem mirabiliter condidisti, quemque sine comparatione mirabilius redemisti. Fecisti me ut rectus conspicerem coelum, in quo et mihi praemium promiseras indisruptum; sed iniquitates meae dimerserunt me inferni profundum, et nullus est qui eruat jam dimersum [c 1Kb] . Nunquid hostis iste versutus et callidus tibi Domino vero valet existere obvius [d 1Kb] ? Absit. Neque ille subsisteret, nisi a te subsistendi statum acciperet. [Quem] [e 1Kb] qui a te creatus in beatitudine fuit, in qua stare elationis tumore non voluit, a te etiam hodie regitur, licet tibi adversare conetur. Quia quodquod voluntate impia in nos exercere putat, tibi et in hoc etiam invite inscius serviendo [Col. 0401D] concordat. Ipsius enim voluntatem malam [f 1Kb] tua potestas coercet justa. Et illud quod nos caecati iniquum putamus, justum permissum a justo Judice non negamus. Apud te enim suum ordinem omnia habent, nihilque inordinate in mundum incurrit. Aequum enim est, Domine, ut qui se spontanee diabolo [g 1Kb] subjugarunt dominio, subditi permaneant quo elegerunt arbitrio proprio, quisquis ille [Col. 0402A] ex nobis dimersus satis errat sese non sponte iterum, sed invite a te putat solvendum. Nam semel a te hominibus liberum datum arbitrium non debet revocari in irritum: ut qui se proprii arbitrii subjugabat servitio, tuo solo restauretur imperio. Nosti in hoc etiam, Domine Deus, [h 1Kb] esto mei: nec tibi foveam periculi mei celatus. Verum quia diversa arte, et vario deceptionis articulo, me inimicus volentem ligavit, cui non mens, ut debuit, repugnavit, sed velut obediens manus vincturae dedit; inde, piissime Deus, assiste jam misero poenitenti, et sere sua delicta plangenti; et redime nunc etiam specialiter a diro praedone, quem jam generaliter pretio sanguinis tui redemisti. Dicam, Domine, y audi. Praebe tu virtutem dicendi, et ea quae dixero tu ipse acceptare [Col. 0402B] dignare. Nunquid [i 1Kb] ea quae me undique premunt tu, Creator, ignoras? Nunquid quod rogare cupio, tu ante non vides? Nunquid celatum tibi aliquid est, aut non omnia tibi etiam obscura in luce sunt posita? Tu certe es qui cordis occulta vides, qui latentia prospiciendo cognoscis, qui cogitationes discutis atque ulciscis: qui enim universa consilio salutari creasti, universa etiam cognoscendo librasti: sed confessionem peccatoris exspectas. Non narrationem indiges, sed oris professionem inquiris. Nec tantum linguae quantum cordis humilitatem acceptas, et munditiam veram, cum sis incomparabiliter mundus, ex corde puro sanctificando praelibas. Ecce enim, Domine, puro corde delicta mea confiteor, sicut tu ipse verissime nosti, et ab eorum illecebra [Col. 0402C] me tota mente [j 1Kb] cupio retrahere, sed vinculorum praeditione connexus, quod promitto, nequeo adimplere. Unde fit, ut quotidie voti mei praevaricator existens, unde me debui lacrymis irrigare, jugique fletu me totum mundare; inde amplius sordidatus nihil nisi augmentum congemino culpae. Sicque quod mens vel paululum ex tuo dono [k 1Kb] capere se gaudet, identidem supplantatione hostis vel segnitia cordis se privatum magnopere gemit, et unde hoc recuperaret inesse sibi non sentit. Viget enim in me naturaliter a te insertum lumen scientiae, per quod quae ago perpere, malum non nescio esse. Quod [l 1Kb] me et post parationem desiderii dolore afficit gravi. Sed quia dum poenitenda committo, et commissa non defleo, [Col. 0402D] ipse me ingenti afficio damno; inde nec ea videre me computo, quae non spernenda, sed amplectenda opere et mente hactenus teneo. Et in quibus me non nolens, imo volens, involvo, post voluptabrum faecis valde detesto. Ipse mihi testis existo, quod iniquus nunquam iniquitatibus terminum pono: atque eo magis sine venia [m 1Kb] punire me in futuro condoleo, quod non inscius, sed ut scita me totum abysso praecipito. Quid in tantis sceleribus agam? Quid tali [Col. 0403A] plagae medicamentum apponam? Quod hujusce [a 1Kb] vulneri fomentum adhibeam? Plane nescio; quia ipsum quod scio, per praevaricationem ignoro. Et hoc est verissime scire, quod est amarissime flere. Nam quae scienda sunt scire, et ea nequaquam opere adimplere; non est vocare scientiam, sed certe fatuitatis magnae dementiam. Scio enim, Domine Deus, quia pronus es ad misericordiam, et peccatoris non cupis vindictam. Et item novi, quod praepotens es in majestate [b 1Kb] , et ut velle, ita tibi subjacet posse. Et ex hujus rei qua te noro in omnibus praepollere, utcunque fiducia nascitur mihi, quia peccatorem semper revocasti: sed ubi justitiam tuam cogito, et examen judicii tui mente pertracto, illico ut cera liquefactus tabesco. Nunquid justitia tua injustitiam probat? [Col. 0403B] aut veritas tua mendaces coronat? aut sanctitas tua iniquos remunerat? ut me iniquum, impium, et mendacem, impunitum evadere credam? Absit. Imo sine dubitatione firmissime credam, me similes mei odio detestare, vel ulciscere, summo. Neque enim tenebrae communitatem fruuntur lucis: nec fetor suavitatem boni gerit odoris. Quod si juxta te nemo habitat mente malignus, nec ad te pertinget nisi corde et corpore sanctus, quid de me dicam ego fetidissimus hircus, quem assiduitas iniqua ut crudelis et acerrima domina ad perpetranda quasi violenter attrahit scelera? Quid in tanta infelicitatis meae miseria proferam, nisi ut omnes sanctos tibi soli aperiam, qui nosti omnia antequam fiant?

3. Adesto, Domine, de sublimissima solii tui sede, [Col. 0403C] et libera me ab isto qui me furatum tenet saevo dracone: quia tu solus fortem ligasti, et vasa ejus potenter dirupisti, atque ex lateribus aquilonis saepius civitatem sanctam tibi Regi magno fecisti. Aedifica, Domine, in corde meo urnam candore vitae nitentem, et arcam in qua tu digneris perenniter habitare: in qua jugiter legis tuae notitia vigeat, et a te, qui vera via es, nunquam in devia mens ipsa per abrupta incedat. Restaura, Domine, ruinam corporis mei, et mentis meae vigorem redintegra, et innumerabiles dolores quos lingua enarrare non valet, antidotus illa tua coelestis de visceribus demat: nam si cuncta in quae [c 1Kb] prorui, vel hactenus jaceo, minus parva edicere quasi enumerando voluero, ut te nosti, finem nunquam meus accipiet sermo. Debueram [Col. 0403D] enim singillatim inexplicabilia digerere vitia, et pro unaquaque noxa specialiter te Dominum flagitare, atque contra ipsas invalitudines medicinam tuam, pater piissime, implorare. Sed nunquid ut medicus ita passiones inspicis, et non magis ut Creator remedia laborantibus clementer impartis? Nescientibus [Col. 0404A] enim nobis qualitatem morborum, tu solus purgas, qui es auctor membrorum: et qui animarum ulcera vides, eisdem speciale fomentum ipse compones. Pie Deus et misericors, patiens, longanimis, et super malitias hominum valde placabilis, comesum a bestiis erige, et a latronibus vulneratum oleo misericordiae fove. Semirutum aedifica, et corrosum a tineis vestimentum sarcire. Si enim fullo sordida vestimenta iterum per aquam valet in decore pristino reformare: quanto potius tu, artifex bone sine comparatione, me si volueris potes mundare? Scio enim quia omnes velis facere salvos (I Tim. II, 4); sed huic tuae sanctissimae voluntati illi qui pereunt, se praebent indignos: secundum opera enim nostra aut devoramur a bestia [d 1Kb] , aut detrudamur gehenna. [Col. 0404B] Ecce enim leprosi illius vocem assumpsi, quia pejori ut ille me sentio addictum pesti. Dico namque: Si vis Domine, potes me mundare (Matth. VIII, 2). Dic verbo, et curabor ab isto morbo lethale. Sed nunquid abbreviata est manus tua ut salvare nequeas? aut auris tua aggravata est, ut non exaudias? Absit. Sed iniquitates meae multiplicatae sunt, et peccata mea aggravaverunt me nimis. Per quae verba mea pondere suo pressa non valent ad te pergere rectu [e 1Kb] . Dic jam, Domine, Volo; Dic: Tolle grabatum tuum, et ambula (Joan. V, 8). Dic misero: Vade, et amplius jam noli peccare (Joan. VIII, 11). Quia et cutis lurida pristinum colorem [f 1Kb] recepit dum velle tuum audivit: et paralyticus mox pedibus ambulavit, dum gravatum peccatorum suorum [Col. 0404C] a te [g 1Kb] dimissum cognovit: et adultera mox illaesa evasit (Ibid.), dum et praeterita et sequentia peccata a te sibi dimissa percepit. Nunquid est aliud noli peccare [h 1Kb] deinceps, nisi ulterius non peccabis? Et quid est aliud: Tolle grabatum tuum, et ambula; nisi, rejice peccatum tuum, et per sanctorum pede trita deinceps incede vestigia? Dixisse enim tuum, Domine Jesu, fecisse est. O felicem me, si harum aliquam vocem pectori meo a te insonaret infuse [i 1Kb] . Tunc jam laetus, tunc jam securus, tunc jam ex jussione Domini mei mundatus, crederem me esse tuus fidelissimus servus, quia nec ad me talia insonare fecisses, nisi me jam mundatum tibique obedientem praescires, imo a tenebris educendum in vero lumine [Col. 0404D] coaptares. Fiat, Domine, misericordia tua super me, et dirige vultum tuum in illuminatione cordis mei. Ostende mihi faciem tuam, et miserere mei prae omnibus misericordiam indigenti. Ecce, Domine, non solum in opere, verum etiam in cogitatione, omni hora incido: et ex quantis partibus me consuanter [j 1Kb] sagittae nec numero, nec perpendo. Praetermitto [Col. 0405A] enim ea numerare quae gravia animam sueta [a 1Kb] sunt gehennae incendio non finiendo tradere: sed ea nunc proferam, quae levia videntur his qui ea nesciunt aequa lance pensare. Nam si leviorum tantum deplorem admissum, quantitate malorum superabunt statum. Verum dum oculis mentis meae te teste in memetipsum reverto, nihil ibidem leve, nihil non grave esse deprehendo. Quid enim gravior libidine? quid onerosior fraude? quid ponderosior jactantia vana [b 1Kb] ? quid pejus homicidio? quid malum testimonio falso? quid iniquius miserorum spolio? quid scelestius [c 1Kb] quam rei cognitae ob detrimentum aliorum negatio? Et tamen haec omnia, et alia quae defectione sermonis promulgare non valui, ut tu nosti, qui conscientiarum es cognitor, [Col. 0405B] partim opere, partim voluntate peregi: imo actibus universa, quae implenda nec a diabolo erant, ego iniquissimus adimplevi. Si libidinibus, vel misero mihi hactenus per varia illectionum genera milito. Si fraudibus, conscientia sola teste usque hodie ut corpore ita et mente deservio. Si sanguinibus, animae meae non per species, sed proprie interfector assisto. Si falso testimonio, saepe perjurio deserviendo, usque ad hanc horam linguae meae nunquam modum impono. Si in superbiae tumiditate, nullum mihi in hac tabe secundum esse cognosco. Si invidia, omni momento velut igni felicitatibus fratrum invidens ardeo. Si in injustitia, sicut equus infrenis super mendacium miser exsulto. Si in rerum cupiditate, ex earum aviditate etiam in somnis montes me aureos [Col. 0405C] adipiscere video. Extremo etiam si vel tenue quod recte cogitavero, statim vanae gloriae vermi rodendo contrado: praeter alias perditionum animae species quae corde concipiuntur, nec ut sunt proprie digeruntur. Nam et in ipsa tuae sacrae lectionis historia, vel coelestia quae nobis ad salutem largire Deifica sacramenta, quae species deceptionum, quantique laquei aperiantur mihi inscio perditionum [d 1Kb] , vel quantae formae oriantur undique illectionum, quis dinumerare? quis elicere? quis tot tantasque [e 1Kb] foveas valeat promulgare? quas quia tibi notas ecre [f 1Kb] non dubito, ideo et pro universis parce tantum piissime clamo. Nam in sermonis prolapsione, et in ludicra confabulatione, qualiter saepe proruat, [Col. 0405D] et innumerabiliter me ipsum inficiam, nec sensu sentire, quanto magis ut per linguam valeam enarrarre. In ipso enim gressu et incessionis habitu saepe concido. Et qui tantum silens, nec cogitans peccat; quid loquens, vel tractans, nisi delictum centuplicat? Cum enim ipsa medicina, qua nostra ulcera curas, mihi vulnera, non fomentum parturiat; quid aliud aegritudo mea quam mortalis dicenda est, ubi non cura coelestis proficit, sed magis dolentem occidit. Tu enim, Domine Deus, ad utilitatem nostram [Col. 0406A] Scripturam sanctam plenam medicaminibus de tua excellentissima gloria vitalibus succis confectam ad terram usque delatam dedisti. Sed ego unde alios sanos integerrime vidi, inde me sauciatum tremendo contabui: et non medicinam impotentem probavi, sed me aegrotum irremediabiliter non bene ploravi: quia si sufficienter me lacrymarum fletibus compulverem [g 1Kb] , fomentum aliunde quaerere jam cessarem. nec alibi remedium quaererem quod in me ipse haberem. Sed nunquid flere potuit Petrus, nisi tu eum inspiceres (Luc. XXII, 61), Domine Deus? Aspice, Domine, et me haerentem in vepribus vide, et respiciendo vincula mea disrumpe: et quae lingua nequit attingere, tu Deus meus solita clementia emundando concede: quia ea quae nobis de coelo in testamentis [Col. 0406B] tuis per prophetas detulisti, non per se, sed per te norunt curare. Et nisi tu, o pissime Deus, adfueris, ipsaque antidota a te olim prolati digito illo quo daemoniacos curasti confeceris, medellam non ingerunt sanitatis. Sed sicut te praesente salutifera esse noscuntur, ita absente ut perniciosa vitantur: quia sine te nihil in mundo bonum, et bonum absque te nec per se bonum. Tu es enim, o custos omnium, bonus, et a te omnis bonitas accepit initium. Sed qualiter coelestia illa mirifica sacramenta absque te esse dicenda sunt [h 1Kb] , ubi tua licet non quanta est, sed quantum audiri a mortalibus potest, majestas digesta est? Unde certe et verissime et plenissime necesse est credere, te in illis lectionibus esse, et per ipsas non indignos, sed dignos te semper [Col. 0406C] curare: ille enim ex ipsis lectionibus non curatur, qui fastu superbiae non obediendo, sed discutiendo incedit; seque non tuo subdit eloquio, sed suo illud cupit rimari ex sensu; et dum cupit tibi superbire elatus, a se ipso delusus sibi repugnat adversus; ac per hoc magis morbo laborat, quo discutientem se discutere putat. Vere miseri, et certa ratione infelices dicendi, qui eloquia Creatoris esse credimus nostri, et ea rationabiliter cupimus trutinare: quasi aliud sit in rerum natura ratio, quam tua justissimi jussio; aut ipsum ratiocinandi vigorem aliunde habere potuit homo, nisi a te daretur ei nullo praecedente merito suo. Quod si vere rationem et non partem rationabilem vitio suo corruptam [Col. 0406D] haberet, nunquam in rebus a suo Creatore expositis rationem exquireret, a quo rationem ipsum sibi datam cognoscit: vere enim ingens desipientia nostra ausus [i 1Kb] suos ad scienda tendit illicita: et dum cupit scire quod sciendum nullatenus licet, seipsum colundium hostibus praebet, quia quod ei datum a te scire non habuit, frivole inquirendo desquirit, quod rationabiliter a te in primordio non accepit. Si enim homo seipsum bene perpenderet, et seipso rationem quam inquirit utiliter compensaret; quoniam qui ea [Col. 0407A] quae infra se, vel in se, quotidie aguntur nescit, stulte Domini sui opera librare [a 1Kb] cupit, qui sui ignarus perpetim manet. Et cum nos miserrimi in bestiis et quadrupedibus voluntates nostras impleamus, et etiam ipsis avibus et piscibus ex tuo dono imperemus, et partim in cibum, partim in adjumentum [b 1Kb] ex ipsis vel capiamus, vel occidamus, nec pro hoc rationem illis quos premimus reddamus, quare hoc facimus, vel cur illi et illi non sunt occisi; quare isti et isti sunt ad adjumentum [c 1Kb] ab occisione servati; rationem miseri factorum tuorum inquirimus, qui rationabiliter quid sit sapere, nisi per te addiscere non possumus.

4. Nunquid a nobis praemii aliquid accepisti, ut creares? aut dedimus tibi pretium operis nostri, ut [Col. 0407B] redimeres? Certe in conditione nostra cessat haec humana fallacissima ratio, quia qualiter se factum videt, vana non valet enarrare praesumptio: qui enim rationem suae conditionis ignoret, quomodo rationem aliorum operum tuorum inquirere tentat? vel certe dicat vanae ratiocinatoris exquisitio corporis qualitatem, vel membrorum compaginem harmonice sibi invicem cohaerentem, seu locum habitationis animae proferat, et originem, si certe sapit ejus unde existat, inquirat: et sic te summum bonum discutere tuaque judicia [d 1Kb] audeat compensare. Scis, Domine, ut quid ista protulerim, et quia memetipsum in hoc destruere voluerim. Nec aliorum aestus [e 1Kb] quam meos a te cognitos aperiri non quasi inscio malui, sed quasi poenitens obscuratione narravi; quia licet haec [Col. 0407C] me tua facit misericordia utiliter scire, tamen ex improviso in rebus bene expositis iterum dubitatio oritur, et tuum tutamenti obstaculum ipsum quod sentiendo contra meos errores opposui indigere perpendo. Doce ergo, Domine, mentem intrinsecus, et in ea quae docueris haesitationis tu deme aestus [f 1Kb] . Esto dux itineris servulo, via regia erroneo profugo, medicina variis languoribus saucio, quia tu es lux omnium saeculorum, dulcedo sanctorum, firmitas infirmorum, curatio leprosorum, vita mortuorum, fortitudo justorum, subditorum exemplum, via credentium, gaudium angelorum. Per te principes regnant (Prov. VIII, 15). Tibi angeli famulant. Te archangeli nuntiant. Te Virtutes adorant. Te Cherubim ac Seraphim incessabili voce Trinum Dominum [Col. 0407D] coelis, hominibus nuntiant. Tu requies patriarcharum. Tu laudatio prophetarum. Tu exsultatio martyrum. Tu hymnus virginum. Tu praemium confessorum. Tu vere Sabbatum [g 1Kb] electorum: quia tuum est et in te est regnum coelorum. Domine Deus, placeat tibi eripere me a damnatione iniquissimi hostis, et restituere me sub jugo tuae suavissimae potestatis. Quod si iniquitas mea mihi in hoc ipsum adversat, tua larga misericordia ipsam meam iniquitatem disrumpat. Scio enim, Domine, scio quia paratus es [Col. 0408A] omnibus misereri, et etiam non merentibus viam salutis solitus es tribuere: sed iniquitates meae sicut onus grave gravatae sunt super me (Psal. XXXVII, 5). Quae crassitudine [h 1Kb] sui nubem opposuerunt inter te et se. Nec valet oratio ad tuum, Domine, thronum ascendere, quem pondus caliginum terrae premit inhaerere. Mitte, Domine, scalam misericordiae tuae, et per gradus [i 1Kb] me repentem fac tibi ascendere, quem imbecillitas pedum in primo etiam gradu non permittit stare. Et qui toto corpore tremore concutitur, nec in uno consistere ab ipso foedo tremore permittitur, tua virtute stabiliendo firmetur. Tu enim es, Domine, qui scalam nobis crucem tuam dedisti, quam et nobis tollere humeribus, et te sequere pura mente jussisti. Tu [Col. 0408B] enim es scala credentium, quia per te gradientibus te ipsum praebes in praemium. Per hanc scalam Judas descendit, et Paulus te vocante ad te superius innitentem ascendit. Per hanc Judaei ad terras dilapsi sunt, et gentes ad coelum assumpti sunt. Per hanc quotidie peccatores, te jubente, ad superna se mundando conscendunt, et de sua praesumentes justitia ad inferna praecipitis corruunt. Fac me, Domine, ut sicut fide hujus scalae merui attingere gradus, ita opere firmiter in eisdem valeam jugiter permanere. Tu enim es qui nutantem corroboras, qui debiles firmas, qui fortes stabiliendo coronas. Nunquid Paulus poterat te videre, nisi tu eum ante vocares? Sic et Abraham, pater utique gentium, sine tua vocatione non est egressus: sed sicut a te boni [Col. 0408C] operis sumpsit initium, ita et ille obsequendi praebuit voluntatis obsequium. Nec enim poterat fieri ut quem vita mortuorum vocabat, mors iniqua teneret; et quem lux ipsa illuminaverat, tenebrae obscurum retinere non valebant. Voca me, Domine, et dicito mihi: Tu me sequere (Joan. XXI, 19): et postquam vocaveris, ut obediam voci tuae tu clemens inspirare dignare cordi meo: quanquam nihil aliud sit tua vocatio, nisi vera respectio. Hanc vocationem inquiro, hanc respectionem desidero, hujuscemodi vocem effectivam audire nimiter sitio. Sed nunquid non vocasti? nunquid non ad tuam gratiam invitasti? nunquid non quotidie nobis vocem vocationis tuae misisti? imo omni hora, omni momento vocas et clamas: et non solum per prophetas [Col. 0408D] tuos, verum etiam per te ipsum, ut nos ad te vocares, venisti. Inde quotidie per Evangelium tuum nobis non merentibus clamas: Qui sitit veniat, et bibat, et qui biberit ex aqua quam ego dabo ei, non sitiet iterum (Joan. IV, 7). Et vere, Domine, qui te vero corde sitit, haustum vitae non morientis a te digniter sumit: nec aliquando sitire novit cujus mens tui fontis poculum haurit. Sed aqua tua, Domine, sicut peccare desinentibus vitam praestat, ita adhunc peccantibus ignem, non satietatem ministrat. [Col. 0409A] strat. Et certe quisquis indignus huic fonti accedit, seipsum non refrigerat, sed exurit. Adesto, Domine, mihi te nescientem sitire [a 1Kb] : et munda ut valeam te non indigne haurire. Ecce Deus meus fons iste patet omnibus habitantibus Jerusalem in ablutionem peccatorum, et menstruatae (Zach. XIII, 1). Sed qualiter potum in te accipio, qui ad illum animi gressu non propero? Et qui fractis cruribus grabato adhaerens Jerusalem nequeo introire, quo pacto de fonte salutari ipsius me valebo potando mundare? Si enim ex habitatoribus existerem sanctissimae civitatis, crederem me medelam recipere sanitatis: quia portas ejus occupavit salus et muros ipsius laudatio (Isa. LX, 8). Tu vero, Deus meus, qui paralyticum non habentem qui se in piscinam, dum turbata fuisset, [Col. 0409B] mitteret, verbo curasti (Joan. V); dic verbo, et miserum ab ulceribus mundare dignare. Nunquid, Domine, piscina illa sine te curabat? aut absque te virtutes ipsas sanitatum ostendebat? Absit. Tu es enim salus infirmantium, et per te ubicunque, vel per quoscunque, curatio est infirmorum. Sed ut ostenderes multimodam magnitudinem tuam, et juxta merita singulorum te laborantibus largire medelam, et quod variis occasionibus nobis pietatem tuam tribues effectuosam; inde alios per se gradientibus ad vitam curas, alios de sua salute negligentibus gratuita miseratione emundas: ostendens nobis, sublimissime Deus, quia non unde praesumptio nostra salutem se aestimat adipiscere invenit, sed unde pie pater ei ministrando ipsam salutem impertis. Impertire, Domine [Col. 0409C] Deus, quasi Deus, homini immensurabilem gratiam, et multiplica erga miserum, sicut omnia potens misericordiam affluentem. Irriga, Domine, squalentem terram meam, ut imbre tuo irrigatam fructificet arborem fructuosam. Asperge me, Deus, dulcedinis tuae rore, et complue mentem meam imbribus gratiae tuae. Rogo enim, piissime Deus, quia tu me jussisti rogare: et hanc tenuem scintillam tui timoris ex te inserta est mihi: quam ut augendo multiplices, et multiplicatam acceptes, quaeso praecordiis, ut tu nosti, internis. Nam ecce iniquitas mea in tantam crassitudinem [b 1Kb] venit, ut ipsum te videndi aditum mihi concluderet: et in tam innumerabiles formas dividitur, ut ex una superbia matre multae robustiores filiae quotidie oriantur. Et [Col. 0409D] quas dinumerare, nec perpendere queo; quomodo destruere valebo? Certe enim ex superbia omnis iniquitas captat principium, quia omne quod agitur vitium ex contemptu mandatorum tuorum habet exordium. Et ideo bene superbiae ascribitur quidquid ab homine contradicenti tibi perpere agitur: quia nisi tibi omnipotenti superbire conaretur, nunquam illicita opere aut mente patraret: et ideo superbus et arrogans quomodo ad te humilem veniat non invenit, quia te superbos non probare, sed te detestare cognovit. Cupio, Domine, contradictionis [Col. 0410A] mandatorum tuorum superbiam rejicere: sed utrum assiduitate ejusdem ligatus, ac [c 1Kb] segnitia praepeditus, quod avide cupio implere operibus nequeo. Sed nunquid si recte cuperem, et ex toto corde te in hoc adjutorem precarem, mihi adjutorium non largires qui etiam non precantibus plerumque adjutor existis? Nunquid non tu es qui non merentibus aquas in deserto ex petra eduxisti? Non tu es qui manna fastidienti populo dedisti? Qui usque hodie peccatoribus et iniquis solem tuum producis, imbresque pietate qua affluis non solum hominibus, sed etiam bestiis fundis? Nonne tu es ipse Deus, cui cura pia exstuat de omnibus? Nonne tu horrea impiorum adimples? Nonne tu reges imperare etiam servos permittis? Nonne tu es qui etiam tibi resistentibus [Col. 0410B] prospera tribuis? Tu es certe qui te negantibus saecularia multa largiris: qui etiam blasphemantes te non solum operibus, ut ego, verum etiam ore vipereo, cibas atque sustentas. Opere enim te clementissimum derogat, qui tua praecepta non implet: lingua vero te et opere impetit, qui qualiter credendus es [d 1Kb] , subsannando non credit. Etiam quod a confitentibus recensiri blasphemum est, Judaeorum fetores tu vides, quos non ultione, sed inaestimabili bonitate quotidie foves. Aut forsitan fatendum est, te alterius non istius saeculi conditorem, ubi impios secundum quod merentur judicando condemnas, et pios glorificando coronas? Absit. Imo corde puro et ore patulo firmiter confitendum est, te et istius et alterius praeclari saeculi conditorem. [Col. 0410C] Sed hic bonitatem erga creaturam ostendis, illic veritatem judicando discernis. Hic pietas tua ut dignos, ita indignos sustentat: illic justitia tua dignos coronat, indignos autem juste condemnat. Hic plerumque cruciatibus justos probat, quos illic in coelestibus mansionibus ascribendo coronat: hic etiam saepe sanctos remunerat, ut eis gustum bonae remunerationis ostendens desperatione non frangat. Et saepe iniquos, o Deus meus, his etiam plagis affligis; et per ipsam juste in eis illatam sententiam, alios eorum similes terrificando deterres. Hic enim seritur quod illic metitur. Nec fas est credi, illum lucifluum saeculum peccantes recipere, in quo tu eum sustinendo dignatus es habitare; quem locum retributionis justitiae esse revolvisti. Quod si haec [Col. 0410D] omnia, quae a me digesta sunt, et alia majora, quae a me omissa sunt, quotidie in non merentibus operas; me, Rex regum, exiguum et pene pro nihilo computatum, quare non mundas? Hic enim mundationem inquiro, hic misericordiam posco, hic veniam peccatorum efflagito, quia in inferno nullam professionem profectuosam esse confido. Quod si forsitan exspectaris, ut extendam pusillitatem meam ad magnitudinem tuam intuendam, quaeso, largire vires tendendi [e 1Kb] et praebe statum in anterioribus ampliandi, vel potius in sublime pedes erigendi: quia [Col. 0411A] et pusillus statura Zachaeus [a 1Kb] licet se extenderet, te videre minime posset, si sycomori altitudinem non adiret (Luc. XIX). Et vere te ipse oculis videt, qui praecepti altitudinem tenet, qui mundo corde in arborem vitae conscendet. Sed nunquid scandet ad superos, cum iniquitas praecedit ad inferos? Absit: quin potius ipse valet per te, qui vera via es, gradere, et per te ad vitam aeternam, quae tu es, conscendere; cui tu gressus stabiliendo dignas [b 1Kb] dirigere. Dirige, Domine, gressus meos, et sit lucerna verbum tuum pedibus meis (Psal. CXVIII, 105), ut luce tua illuminatus, et dexterae tuae tutatione munitus, valeam in portis filiae [c 1Kb] Sion dulces psallere hymnos. Domine Deus meus miserator et misericors, respice me respectu pietatis, et intuitu misericordiae tuae quo [Col. 0411B] soles peccatores respicere, eosque ad te ex devia revocare. Miserere, Domine, miserere, et veniam tribue te oranti. Exaudi, Domine, exaudi, et iniquitates meas tu dimitte. Disrumpe, Domine, vincula peccatorum meorum, ut sacrificem tibi hostiam laudis. Peto, Domine, indulge mihi, et peccatum meum, tibi cognitum soli, tu dele. Ecce, Domine, labare me hoc flumine volui: sed sordes meae permanent vetustate sua durissimae, et pene nullo [d 1Kb] flumine eluendae, nisi gratiae tuae forsitan rore. Nunquid qui Naman leprosum augit [e 1Kb] Jordanis eluisti (IV Reg. V), me non vales tuo tantum sermone labare? Potens es, Domine, et misericordia tua super omnia opera tua. Dic mihi, Domine: Lazare, veni foras (Joan. IX, 43), et statim licet ligatus jaceam, licet putrefactus quatriduanus [Col. 0411C] jam feteam, ad vocem tuam, et solutionem et odorem cum vita pariter capiam. Linire oculos cordis mei, Domine, luto illo quo caeci corporales oculos illinisti (Joan. IX, 6), ut sicut ille corporaliter lumen meruit recipere, ita et ego mentaliter lucem tuam merear perfruere. Vere enim, Domine, saliba illuminas, quos gratia tua illustras. Quod si me non dignum levi medicamine vides, et ferro, imo cauterio, mundandum cognoscis, exerce in servum cauterio medicinam, cui hostis magnam infixit plagam: et quoquomodo ipse velis cura dolentem; tantum ne abjicias te firmo corde credentem, et ex [Col. 0412A] intimo corde tibi in omni opere parce, Deus, clamantem. Parce, Deus, parce, et scelera mea tu pius dimitte. Indulge, clementissime Deus, et mala mea tu misericors terge. Peccavi, Domine, peccavi, et iniquitates meas ego agnosco (Psal. L). Peto, Domine, remitte mihi, et hyssopo verbi tui vulnerosa viscera mea asperge. Subveni, Domine, perdito vago, et profugo, et tuo eum sancto munere praesidio: ut quia nostri milleformes hostis mei insidias, et multiplices illusionum, perducas me ad te, qui vera tutatio es: non disjungas: et ejus fraudes invicta potentia elide, qui vales quidquid cupis implere. Tolle me, Domine, mihi, et redde me tibi; tolle malum meum, ut bonum perfruam tuum: tolle me a me, et colloca juxta te, et cujus vult manus pugnet tunc contra me (Job. [Col. 0412B] XVII, 3). Tolle propria mea, vitio meo concepta, et prae benignitate tua confecta. Tolle quod ex meo habeo, et confer quod a te lacrymabiliter peto. Exue me meis, et induar tuis. Exime totum me a me, ut totus restituar tibi: ut dum hostis meus tua in me aere [f 1Kb] viderit, magis fugam pedibus imperet, quam me insectare festinet. Ecce, Domine, credi [g 1Kb] , et tu mihi posse dedisti. Nunquid dixi millenam partem ex malis meis, aut explicavi ex sceleribus meis nisi particulam tenuem? Dixi enim non quantum debui, sed quantum tu mihi dicere permisisti, et quantum dicendum jussisti. Jube tu, Domine, acceptare quae dicta sunt, et lascire [h 1Kb] servulo quaeque te donante digesta sunt. Et sicut ex me me tremulum vides, nihilque nisi ex te praesumentem cognoscis; ita me [Col. 0412C] pie opifex totum defende, quia me totum totum commisi: ut sicut a te conditus, tuoque munere vitalem hunc capio flatum, et a te totus existo, totusque subsisto, atque per te totus redemptus in mundo isto mortali vivo; ita totus a te in futuro possessus, et perenni dominatione tua satis suavi addictus, merear te donante tua dona, quae [i 1Kb] nec oculus vidit, nec auris audivit, nec in cor hominis ascendit (I Cor. XXIX, 9), percipere: teque pro omni munere verum Sabbatum perfruere. Te praestante, qui regnas trinus et unus per nunquam finienda saecula saeculorum. Finit.




[Col. 0411]
INCIPIT LIBER EPISTOLARUM ALVARI. (C)



I.
[Col. 0411D]

Aurelio Flavio JOANNI Paulus ALVARUS.

1. Nosti, mi dilectissime, fomitem dulcedinis charitatem [Col. 0412D] existere, et amicorum veracium glutinum veram dilectionem esse. Ea enim vera est dicenda concordia, et gratuita dilectio comprobanda, quam [a 1Kb] [Col. 0413A] non rerum labilium conjungit necessitas, sed aeternalium nectit praemiorum sponte benignitas: quam sanctarum Scripturarum edulia sociat [a 1Kb] , et amor divinae intelligentiae individue ligat. Haec est vera charitas, quae casum non novit, quae inter morigeros tantum clarifice fulget, quae finiri cum saeculo nescit, quae etiam post interitum mundi auctiori lumine inenarrabili splendore clarescit. Quam dulcedinis ineffabilem gloriam, et pene a mortalibus non quanta est opinatam, optemus, reverendissime, omni nisu conatibus nostris amplectere, et per charitatis in utrosque augmentum, quantum nobis posse est, nostram efficere. Credo enim, mi sublimissime, quod primordia amicitiae nostrae non a rebus caducis sumpsit exordium, sed [b 1Kb] a rebus aeternis coepit [Col. 0413B] initium. Unde opportunum est, ut ad eum finem tendat mentium nostrarum intentio, quo a primitus inchoata ipsa fuit dilectio; ut in amplius crescendo, perenni munere nostra ditetur affectio. De caetero charitatis dulcedinis vestrae coactus, et scientia inlustrioris animi vestri compulsus, quae vobiscum verbo tenus disputavi, penes me in magnorum virorum volumina desquisivi: et quae de his invenire potui, manu propria ipse in procinctu conscripsi. Vestrum est, o inlustrissime, aut in mei sensus sentententiam pedibus introire, aut cum talibus dignum protinus respuere. Si enim quod dixi non videtis sequendum, cum his procul dubio quorum secutus sum dignum, judicatis utique respuendum. Patere me oro errare cum talibus libere, qui nulla veritas [Col. 0413C] citra istorum firmata est opere, nisi forsitan vestra subtilissima et acerrima discussio alio hoc illos dixisse probaverit modo: quod si cognovero, et aperte per scripta vestra [c 1Kb] probavero, illico veniam celeriter postulabo. Paratior enim sum vera cognoscere, quam falsa defendere.

2. Ac primum de eo quod dixi, sanctos et apostolicos viros non verborum compositionibus deservire, sed sensuum veritate gaudere: nec per artem Donati, sed per simplicitatem currere Christi; quid inde B. Hieronymus dixerit, quid senserit, quid suo orsu nobis indiderit, audire vestra patienter clementia jubeat: et si aliter sentiendum est, disserere nobis non pigeat. In libro enim acalcie [d 1Kb] consignatus est in Epistola ad Colossenses: »Illud enim, ait, [Col. 0413D] quod crebro diximus: Et si imperitus sermone, non autem scientia (II Cor. XI), nequaquam Paulum de humilitate, sed de conscientiae veritate dixisse, [Col. 0414A] etiam adprobemus [e 1Kb] . Profundos enim et reconditos sensus lingua non explicat. Et cum ipse sentiat quid loquatur, in alienas aures puro non potest transferre sermone.« Item ad Galatas idem doctor: »Qui putant Paulum juxta humilitatem, et non vere dixisse: Et si imperitus sermone, non autem scientia, defendant hujus loci consequentiam. Debuit quidem secundum ordinem dicere: Vos qui spirituales estis, componite hujusmodi in spiritu mansuetudinis, considerantes vosmetipsos, ne et vos tentemini (Gal. VI), et non plurali inferre numero singularem. Hebraeus igitur ex Hebraeis, et qui esset in vernaculo sermone doctissimus, profundos sensus aliena lingua exprimere non valebat, nec curabat magnopere de verbis cum sensum haberet in tuto.«

[Col. 0414B] 3. Item de illo quod acriter refutavi, et pene non aequo animo vos dicentem audivi, quid inde doctores censere, hic breviter identidem adnotavi. Vestrum est hoc etiam utiliter trutinare, et sic infirmis libere trutinata [f 1Kb] proferre. Beatus Augustinus in tricesimi septimi psalmi expositione ad locum sic dicit: »Domine, Deus, meus, ne dicesseris a me. Si a corpore non recessit, recessit a capite? Cujus ergo vox erat, nisi primi hominis? Ex illo enim se ostendens veram carnem portare, dixit: Deus, Deus meus, quare me dereliquisti? (Psal. XXI.) Non illum dimisit Deus. Si te non dimittit credentem in se, Christum dimiteret Pater et Filius et Spiritus sanctus? Sed personam in se transfiguraverat prioris hominis. Scimus, dicente Apostolo, quia vetus homo crucifixus est cruci cum [Col. 0414C] illo (Rom. VI). Non autem careremus vetustate, nisi nos crucifigeret in infirmitate. Ad hoc venit, ut renovemur in illo; quia desiderando eum et passionem ejus [g 1Kb] renovamur. Ergo vox erat infirmitatis, vox erat nostra, qua dictum est: Quare me dereliquisti? Inde ibi dictum est, verba delictorum meorum; tanquam diceret [h 1Kb] : Ex persona peccatoris in me transfigurata sunt.«

4. Item beatus Ambrosius in libro nono contra Arium de Incarnatione Domini disputans: » [i 1Kb] Non capiantur quod audit: Quare me dereliquisti; sed intelligunt [j 1Kb] quod secundum carnem ista dicantur, quae longe a plenitudine Divinitatis aliena [k 1Kb] sunt. Aliena sunt enim a Deo verba [l 1Kb] delictorum meorum [m 1Kb] , quia aliena sunt et delicta verborum. Sed [Col. 0414D] quoniam delicta aliena suscepi [n 1Kb] , etiam debitorum alienorum verba suscepi, ut derelictum me a Patre Deo esse dicam, qui apud Deum semper sum.«

[Col. 0415A] Item ipse in libro septimo cata Lucam: »Ergo nec ego erubescam fateri quod Christus non erubuit magna voce confiteri, vel evidens manifestatio contestantis Dei secessionem divinitatis et corporis. [a 1Kb] Hic enim habes: Clamavit Jesus voce magna dicens: Deus, Deus meus, quare me dereliquisti? (Marc. XV.) Clamavit homo divinitatis separatione moriturus. Nam cum divinitis libera mortis sit, utique mors esse non poterat, nisi vita discederet, quia vita divinitas est. Hoc dictum ita accipiendum, non quia humanitas passionem ferebat.«

5. Item ex libro Beati contra Elipandum: »Cum dicit: Qui me misit, mecum est, nec me dereliquit. Et alio loco: Deus, Deus meus, quare me dereliquisti? ipse unus est: in ambas naturas me et me dicit. [Col. 0415B] Num cum dicit: Nec me dereliquit, divina est. Cum autem dicit: Me dereliquisti, humana est. Quia Deus hominem susceperat, et ipse homo mori habebat, et divinitas quae vita erat, exsul erat a morte; ideo per mortem crucis relinquendus erat usque ad resurrectionem ipsius. Non quod divinitas reliquerit carnem suam, sed quod non moritura erat cum carne sua. Quia sic in sepulcro carnem suam commanendo non [b 1Kb] deseruit, sicut in utero Virginis connascendo formavit. Fidei ergo nostrae sic convenit, ut homo filius dicat: Quare me dereliquisti? Et Deus Filius, qui cum Patre aequalis est, dicat: Qui me misit mecum est, nec me dereliquit. Et cum ex utroque unus sit filius, cavendum est, ne aliquis dicat: Homo est mortuus, et Deum eum excitavit. Hoc illi dicunt [Col. 0415C] qui secundum carnem eum praedicant adoptivum et secundum divinitatem proprium.«

6. Item sanctus Fulgentius in libro ad Petrum directo: »Ex utero, inquit, matris idem Deus homo factus exivit, et in cruce idem Deus homo factus pependit: et in sepulcro idem Deus homo factus jacuit: et ab inferis idem Deus homo factus die tertia resurrexit: sed in sepulcro secundum carnem solam idem Deus jacuit: et in infernum [c 1Kb] secundum solam animam descendit, qua de inferis ad carnem die tertio revertente, idem Deus secundum carnem, qua in sepulcro jacuit, resurrexit: et quadragesimo post resurrectionem die idem Deus homo factus in coelum ascendens, in dextera Dei sedens, inde in finem saeculi ad judicandos vivos et mortuos venturus.«

[Col. 0415D] 7. Item superius nuncupatus Libanensis Beatus: »Quod si discutere volueris, et rationem de Deo et homine facere praesumpseris, continuo in laqueum perditionis immergeris. Non [d 1Kb] ergo debemus dicere illum [Col. 0416A] Deum, et istum hominem: unum habemus et adoramus cum Patre et Spiritu sancto Deum: non nominem, quartam introducentes personam, sed cum ipsa carne propria unum adoremus Christum Filium Dei Deum juxta Ephesini concilii verae fidei documentum, quod [e 1Kb] ait: Cavemus autem de Christo dicere: Propter adsumentem adoro adsumptum, et propter invisibilem adoro visibilem. Horrendum vero super hoc etiam illud dicere: Is qui susceptus est cum eo qui suscepit non nuncupatur Deus. Qui enim haec dicit, dividit iterum in duos christos eum qui unus est, hominem seorsum in partem, et Deum similiter in parte constituens. Evidenter enim denegat unitatem, secundum quam non alter cum altero coadoratur, aut nuncupatur, sed unus intelligitur Christus [Col. 0416B] Jesus, Filius Dei unigenitus, una servitute cum propria carne venerandus [f 1Kb] .«

8. Item sanctissimus Augustinus: »Idem sibi auctor et opus est. Quia fecit carnem in utero Virginis, adest auctor operis. Quia ipse in hac nasci dignatus est, adest opus auctoris, qui ut inlocali motu [g 1Kb] ad matrem veniens, ineffabili potentia uterum matris gignendus implevit: et quod totum est substantiae plenitudine non privavit. Ita ergo uno atque eodem tempore totus in inferno, totus in coelo: illic patiens injuriam carnis, hic non relinquens gloriam deitatis. Erat denique apud inferos resurrectio mortuorum, erat super coelos vita viventium: vere mortuus, vere vivus, in quo et mortem susceptio mortalitatis [Col. 0416C] accepit, et vitam divinitatis servata non perdidit. In quo dum humilitas patienti, facienti virtus ascribitur; idem Christus uno atque eodem tempore, uno atque eodem opere, cum patitur infirmus, cum facit omnipotens docetur [h 1Kb] :« Qui utrasque operationes vel voluntates sensus atque sapientias aut naturas divinitatis ac humanitatis inconfusas et inseparabiles, in unitatis sua persona ita univit, ut invicem ab alterutro divelli non possint, sicut admirabilis inquit Cyrillus. Undique igitur inconfusum atque indivisum celeri voce instanter proferimus unum sanctae Trinitatis et post incarnationem Dominum nostrum Jesum Christum verum Deum nostrum credentes.

9. Item jam dictus egregius doctor Fulgentius: »Sic enim in unitate personae naturam utramque [Col. 0416D] Christus conjunxit indissolubiliter et univit ut in una persona unigeniti Dei nec divinitas ab humanitate sua, nec humanitas a sua possit divinitate sejungi. Indissolubilis quippe facta est Verbi et carnis unitio, quando Verbum [i 1Kb] factum est caro, in quo sic [Col. 0417A] permansit naturalis unitas, ut tamen naturalis nec dividi nec confundi posset proprietas.«

10. Item sanctus Athanasius: »Confitemur ipsum esse Filium Dei et Deum secundum Spiritum, et filium hominis secundum carnem; non duas naturas, unam adorandam et alteram non adorandam, sed unam naturam Verbi incarnatam, et adorandam cum propria ejus carne una veneratione: neque duos filios, alterum quidem Filium Dei verum et adorandum, alterum vero de Maria virgine non adorandum, sed gratia Dei filium factum sicut caeteri homines.«

11. Item ex concilio Ephesino: »Si quis audeat dicere hominem Theophoron, id est, Deum ferentem, ac non potius Deum veraciter dixerit tanquam Filium per naturam secundum quod Verbum caro factum [Col. 0417B] est, et communicavit similiter ut nos carni et sanguini, anathema sit. Si quis dicit Deum esse vel Dominum Christi Dei Patris Verbum, et non magis eumdem ipsum confitetur Deum simul et hominem, propterea quod Verbum caro factum est secundum Scripturas, anathema sit. Si quis velut hominem Jesum operationem Dei Verbi dicit adjunctum, et Unigeniti gloriam tanquam alteri praeter ipsum existenti tribuit, anathema sit. Si quis non confitetur carnem Domini vivificatricem esse, et propriam ipsius Verbi Dei Patris, sed velut alterius praeter ipsum conjuncti eidem per dignitatem, aut quasi divinam habitationem habentis, ac non potius, ut diximus, vivificatricem esse, quia facta est propria Verbi cuncta vivificare valentis, anathema sit.«

[Col. 0417C] 12. Item beatus Hieronymus: »Quomodo quidem is qui secundum carnem factus dicitur ex semine David Filius Dei sit Jesus ex resurrectione mortuorum (Rom. I), difficile non est advertere ei qui legerit illud quod scriptum est: Decebat enim eum per quem omnia, et in quo omnia, multos filios in gloriam adducentem auctorem salutis eorum per passionem consummari (Hebr. II). Finis autem passionum Christi resurrectio est, et quia resurrectionem ultra jam non moritur, nec mors illi ultra dominabitur (Rom. VI). Et iterum dicitur: Quia etsi agnovimus Christum secundum carnem, sed nunc jam non novimus; ideo omne quod est in Christo, jam Filius Dei est. Quomodo autem ad eum qui Filius Dei est in virtute destinatus referatur, coarctat intelligentiam vestram, [Col. 0417D] nisi quod per indissolubilem unitatem Verbi et carnis omnia quae carnis sunt ascribuntur et Verbo, quam et quae Verbi sunt praedicantur in carne. Jesum vero et Christum et Dominum invenimus saepe ad utramque naturam referri, ut est illud: Unus Dominus Jesus Christus per quem omnia (I Cor. VIII). Et iterum: Si enim agnovissent, nunquam Dominum gloriae crucifixissent (I Cor. II).«

13. Unde et noster nunc doctor Vincentius implorando [Col. 0418A] taliter dicit: »Ipse Verbum Patris per quem condidit saecula Pater, qui postea pro nobis siluit ante judicem, ad aeternam remunerationem in sorte sanctorum coronandum exsuscitet [a 1Kb] . Illa dextera quae coelum fecit et terram, et post a Pilato male judicata vinculis est vincta, ipsa vos tempore judicii in conspectu sanctorum amplexu proprio jubeat copulari. Illa facies quam post meridiem colonus [b 1Kb] paradisi ferre non sustinens fugit, et post pro illius et stirpis ejus transgressione sputis ab infidelibus sordidata est, ipsa vobis dum in igne venerit judicare saeculum, in tranquillitatis et pacis specie sese jubeat demonstrare.«

14. Ecce quae de utrisque quaestionibus disputatum inveni pedetentim conscripsi. Non melioribus [Col. 0418B] praejudicans, sed exquisita exponens. Vestrum est totas sententias a me hic positas ventilare, et deinceps in illo penitus ventilare [c 1Kb] meque non praesumptorem reputare, sed amabilem et dilectum ab hodie amplius extimare. Finit.



II. ITEM ALIA EPISTOLA JOANNI SPALENSI DIRECTA.

Aurelio Flavio JOANNI Paulus ALVARUS.

1. Hactenus amicorum more conscripsi, et ut solitum est dilectis [d 1Kb] charitatis jacula misi. Verum quia rescriptum dulcedinis vestrae non accepi, ideo et nunc conatus sum scribere dure: forsitan valebunt impetrare minae quod amor non valuit obtinere. Dic mihi, o hominum quos arva protulit inhumane, [Col. 0418C] cur charitate Scripturarum radicatum amore, pigritia quadam non dubitas dissuere; et epistolam illam, quam beatus Apostolus in corda Christianorum refert scriptam, non metuis eradere? Vere e silice excissa geres praecordia, et hircano, tigrinove [e 1Kb] lacte nutrita. Jam te non verbis devaccabo, sed fustibus; nec sententiis per artem Donati politis, sed nodosis [f 1Kb] arborum truncis: ut vel laesus nobis armatus occurras, qui optatus nulla laeta convivia paras. Et ne levem meum insurrectionis dispicias cursum, te jam totum per acerrimum laniem morsum. Cur tanta auctoritate mentis distenderis, ut fratrem tuis renuas invisere scriptis? Cur elatione Deo vel Ecclesiae exsecranda [g 1Kb] fratris despicis eloquia parva? Pro te solo crucifixus est Christus? [Col. 0418D] Tibi soli in ministrando obsequitur mundus? Cur qui uno tecum redemptus est pretio dedignaris illo tuo lucidiori foveri reciproco? Pater per Moysem quinque epistolas [h 1Kb] Judaeis mittit, per quas amicitias cum eorum parentibus ligatus verbotenus narrat, et ad easdem conservandas regulis quibusdam informat. Christus Abgarum reciprocari quasi Deus hominem non dedignat: et sanctus Spiritus per apostolos omnibus gentibus informatrices rerum destinans, [Col. 0419A] homines non recusat: et estne aliquis tanta tabe inflatus superbiae, qui conservo suo nequeat verbaliter [a 1Kb] respondere? Si in aliquo offensione es passus, cur nec ipsum epistolariter es prosecutus? Nunquid deest tibi rhetorum faceta facundia, aut dialecticorum quam ego novi spineta contorta? Ubi est liberale illud ingenium quasi tecum congenitum litterarum? Exciderunt tibi philosophorum praecepta, et a mente elapsa est tot tantaque artium quae te excoluit disciplina, ut nec iratus forte valeas conceptum intrinsecus levigare furorem? Aut manibus aut pedibus contradicendum est inimico. Si ut amicum me colis, mala aurea [b 1Kb] mitte. Si adversarium probas, stricto me pete mucrone. Nam ecce tibi manu forti et totis viribus contum infigo. Aut in defensione praepara [Col. 0419B] clypeum, aut terris membrum dejice semivivum. Et sic aut captum medicis dabo curandum, aut functum telluri reddam humandum. Quod si nec tali vulnere saucius expergescere volueris, et Pithagoricum silentium amplius tenueris, nec a coepto proposito [c 1Kb] recedere volueris, jam te insensibilem dicam metallum, qui nec vulnera inficta [d 1Kb] sentis, nec palpationis tactu mollescis.

2. Reddunt montuosa vallium concava, et saxorum erecta pinnacula, vocem in se flexuoso margine missa, et sine mente aes tinniens [e 1Kb] dat mirum auribus delectabile sonum: sic inlisa arboribus ascia dat vocem qualem illi dedit natura, et plerumque calculus inlisus lapidi cum igne mittit clamorem. Nihilque creatum exstitit, quod juxta sibi traditum [Col. 0419C] ordinem, Deum non sua prosecutione conlaudet. Garrulae dulcificos pangunt gutture melos. Quadrupedes rictu suo barrituque infirmi, et distincte ac varie lingosum palatum infringunt eloquium: et licet non intelligibilem nobis, sibi tamen consuetum reddunt officium. Habet et sua sibila serpens, et reptans in gurgite piscis stridendo, aequora secat. Murmur undosi maris per stagna saltuositer ridendo congaudet: et nil in mundo creatum venit, quod non motu suo affectum, ut illi sortitum est, qualitatis enodet. Solus tu inventus es in omni orbe rationabilis et immitis: qui nec cum rationabilibus sententiatim verba producis; nec cum ratione carentibus mugitando sono inlidis; nec cum insensibilibus sentiendo leniris. Unde quia hucusque dilectionem noluisti scriptis [Col. 0419D] fovere, data tibi est materia dissuendi, si vel iratus malueris nos contra tonare.

3. Quae animo charitate pleno conscripsi, et in quibus territando visus sum tecum jocare, procul longeque rejecta, ad charitatem antiquam rogo converte, [Col. 0420A] vel blasphemiae nobis responsum redde. Erit mihi grande solatium, si vel irati animi redditum fuerit rescriptum. Opto per te decorem domus vestrae salutare, et glossomitarum illum, vel eprimerides [f 1Kb] directos habere. Patrem nostrum communem domum [g 1Kb] Joannem salutari exspecto, omnemque cognationem nostram [h 1Kb] vice nostra osculato.





III. INCIPIT EPISTOLA JOANNIS SPALENSIS ALVARO DIRECTA

Aurelio Flavio, ALVARO inlustrique viro, minimi JOANNIS suggessio.

1. O magne domine, et sapientium multorum sapientissime, sera est responsio, et tarde mihi concessa rescribendi optio, quia [i 1Kb] piaculis meis ingruentibus [Col. 0420B] insurrexit afflictio. Nunc autem, et si centum tristitiis, centum curis attritus, post longum serie tempus velut ab improviso soporis, ut ita dixerim, gravedine suscitatus, dependere desidero salutationis obsequium, et cordis et corporis humiliatus assensum: imprecans serenitatem tuae dulcedinis sapientiam, ut peculiarem amicum, quem non ex dapibus, neque ex temporalibus rebus habuisti susceptum usquequaque, et usque in finem habere jubeas commendatum. Nam ego (scit ille qui cordis mei arcana cognoscit, et cuncta prius quam fiant novit), gravi dolore discrucior, quod demenso tempore tam prolixo, vel modo non mereor videre vestrum jucundum et delectabilem vultum, ut vobiscum pariter arcana mei cordis trutinarem, et tristitias [Col. 0420C] alte conditas ex vestris mellifluis affatibus in laetitiam converterem. Nam ego, Christus novit, ante septem hebdomadae monades [j 1Kb] serenitati vestrae disposueram rescribere, si circumvallatus multitudine peccati non fuissem, et squalidarum negotiationum me ipsum non propinassem. Sed et alias nullum talem portitorem nequivi invenire; per quem confestim gloriae vestrae potuerim describere.

2. Postremo volente me minimo subvectum navigio, tranquilli littoris instringere [k 1Kb] , et parvis [l 1Kb] de Latinorum stagnis pisciculos legere, in altum, sublimissime domine, laxare vela compellis, relicto opere quod minimo in usu habebam, ut suades de rebus magnis antistropham [m 1Kb] facerem, in quibus ego, dum sectator tui fuero sensus [n 1Kb] , in tam profundum pelagus [Col. 0420D] auferor, ut metus ingens sit illuc ingredi, ne magnitudine rerum, immanitate opprimar undarum. Tum deinde nec illud intueris, quod tenuis mihi est spiritus ad implendam tuam magnificam dicendi tubam. Sed non est mei dictandi ingenii, sed ut tu [Col. 0421A] credis, qui haec exigis, muneris fortasse divini. Propter quod deprecantes prius Deum qui docet hominem scientiam, et qui dat Spiritum verbum sapientiae (Psal. XCIII), qui inluminat omnem hominem venientem in hunc mundum (Joan. I), ut dignos nos facere dignetur quae digna sunt rescribere, et quae dubia sunt effugare.

3. Ac primum de eo quod notuistis, beatissimos et apostolicos viros non verborum compositionibus deservire, neque per artem [a 1Kb] liberalem Donati, sed per simplicitatem currere Christi: quid inde beatus Hieronymus senserit animadvertimus: nam de quo ait Apostolus: Etsi imperitus sermone, sed non scientia (II Cor. XI); non semper imperitus fuit. Etenim cum primam, ut beatissimus Hieronymus refert, ad [Col. 0421B] Corinthios scriberet Epistolam; erat quidem in magnis profectibus, aliquid tamen de se velut nutabundus eloquitur, cum dicit: Macero corpus meum, et servituti subjicio, ne forte cum aliis praedicaverim ipse reprobus inveniar (I Cor. IX). Sed et ad Philippenses scribens, quiddam in se minus adhuc esse illius quam postea assecutus est perfectionis, ostendit, cum dicit: Conformari se morti Christi, si quo modo occurrat in resurrectionem quae est a mortuis (Philip. III). Non enim diceret si quo modo, si ei jam tunc res indubitata videretur. Sed et in consequentibus ejusdem Epistolae haec eadem [b 1Kb] ostendit cum dicit: Non quod jam consecutus sim, aut perfectus sim; sequor autem, ut comprehendam in quo et comprehensus sum a Christo. Fratres, ego me ipse nondum arbitror apprehendisse [Col. 0421C] (Ibid., 12, 13). Quod si qui arbitrant per humilitatem dictum, videant in consequentibus quam [c 1Kb] magna de profectibus suis memorat, cum dicit: Unum autem, et quidem quae retro sunt obliviscens, et ad ea quae in ante sunt me extendens, secundum propositum sequor, ad palmam supernae vocationis Dei in Christo Jesu (Ibid., 13, 14). Et post haec dicit: Quicunque ergo perfecti sumus, hoc sentiamus (Ibid., 15): in quo ostendit duplicem esse perfectionem: unam quae est in expletione virtutum; secundam quam dicit quod etiam sit perfectus. Nunquid et peritia non est de virtutibus? et alia, cum ita quis proficit, ut decidere non possit. Quomodo enim non per artem liberalem sequenda sunt verba, cum beatus Hieronymus ad magnum Oratorem ita [Col. 0421D] scribens dicat [d 8Kb] : »Quis enim nesciat et in Moyse, ac prophetarum voluminibus, quaedam assumpta de gentilium libris: et Salomon philosophis Tyri et proposuisse nonnulla et aliqua respondisse? Unde et in exordio Proverbiorum commonet, ut intelligamus sermones prudentiae, versutias verborum, parabolas [Col. 0422A] et obscurum sermonem, dicta sapientium, et aenigmata, quae proprie dialecticorum et philosophorum sunt. Sed et Paulus apostolus Epimenides [d 8Kb] poetae abusus versiculo est. Quid ergo mirum, si et ego sapientiam propter eloquii venustatem et membrorum pulchritudinem de ancilla atque captiva Israelitam facere cupio? Juvencus presbyter sub Constantino historiam Domini Salvatoris versibus explicavit: nec pertimuit Evangelii potestatem sub metri legem coram [e 1Kb] ex scriptis suis et vires manifestatae sunt, et voluntates.«

4. Origenes, ille praecipuus doctor, in commentariis suis ita disseruit: »Et prophetiae vale amose [f 1Kb] sacris inserti sunt voluminibus, quanto magis ab his qui habitabant tunc in Mesopotamiam etiam hoc [Col. 0422B] habuerunt quod oriretur stella ex Jacob (Num. XXIV, 17), et surgeret homo de Israel? Haec scripta habebant Magi apud semetipsos: et ideo quando natus est Jesus agnoverunt stellam, et intellexerunt adimpleri prophetiam, magis ipsi quam populus Israel, qui sanctorum prophetarum verba contempsit. Illi ergo ex hoc tantum quae Balaam scripta reliquerat, agnoscentes adesse tempus, venerunt; et requirentes eum adoraverunt, et ut fidem suam magnam esse declararent, parvulum puerum quasi regem venerati sunt.« Beatissimus vero Augustinus ubi contra tres haereses mirabiliter tractavit [g 1Kb] , de Mercurio dicit: »Mercurius, inquit, filius benedicti Dei atque bonae voluntatis, cujus nomen non potest humano ore narrari.« Et iterum: »Est. Quis? filius inenarrabilis, [Col. 0422C] sermo sapientiae Christus [h 1Kb] Sanctus. Nonne [hoc] est: In principio erat Verbum (Joan. I)?« Origenes item in NENTATEOFAS [i 1Kb] »Ecce vocavi nominatim Beselehel filium Uri, filii Hor ex tribu Juda, et replevi eum spiritu divino sapientiae, et intellectus, et disciplinae, ut in omni opere intelligat, et sit architectus ad operandum argentum, et aurum, et aes, et lapide repletionis et omnia opera fabrilia: et in ligno ut operetur secundum omnia opera ad quem ego dedi eum. Sed Eliab filium Asismat ex tribu Dan: et dedi in cor omni prudenti intellectum, ut faciant omnia quae constitui tibi (Exod. XXXIV, 2-6). Considera ergo ex his omnibus quomodo a Domino sapientia fabrilis, sive in auro, sive in argento, sive in alia quacunque materia, vel etiam textrini sapientia: et vide quod [Col. 0422D] a jure dici de his omnibus potest, quod horum scientia ab excelso sit.« De tribus vero pueris identidem ipse dicit: »Quos pueros Nabuchodonosor tribus annis in arte grammatica posuerit: Dedit eis Dominus sapientiam et intellectum, et prudentiam in omni arte grammatica; et Daniel intellectum dedit in [Col. 0423A] omni verbo, et virtute, et somniis: et erat apud regem in omni verbo, et prudentia, et disciplina. In quibuscunque quaesivit ab eis rex, invenit eos decuplo amplius, quam erant sophistae, et philosophi, qui erant in omni regno ejus (Dan. I). Haec quidem in exemplaribus Septuaginta [a 1Kb] vero codicibus, aliquid etiam vehementius reperi, quibus quamvis non utamur, tamen agnoscendi gratia dicemus etiam ibi quod legimus: Dedit, inquit, eis Deus intellectum et prudentiam in omni grammatica sapientia: et Daniel intellexit [b 1Kb] in omni visione et somniis. Et post pauca: Astiterunt, inquit, in conspectu regis, et in omni verbo sapientiae, in quo quaesivit ab eis rex, invenit eos decuplo super omnes incantatores et magos qui erant in omni regno ejus. Ex his ergo omnibus potest intelligi, [Col. 0423B] quomodo et Balaam dixerit de semetipso: Quis sciat scientiam Altissimi? scilicet, ut intelligatur quod origo totius scientiae ab ipso coeperit exordium.«

5. Sanctissimus Augustinus, Hipponae Regiensis episcopus, ubi de tribus Sanguisugis singulariter tractavit, ita disseruit: Scire, inquit, Salomon sapientiam, et disciplinam, et intelligere sermones prudentiae, ac percipere versutias verborum, et intelligere justitiam veram, judiciumque diligere, ut det innocentibus astutiam, puero autem juniori sensum et cogitationem. His enim auditis, sapiens sapientior erit: qui autem intelliget parabolas atque obscurum sermonem, dicta sapientium, et aenigmata eorum. Sed quis sapiens, et quis prudens, haec sine spiritu [Col. 0423C] Dei liquide comprehendat? Haec sunt quae investigare et comprehendere, et plene nosse jubemus. Gregorius papa Urbis beatissimus in libro tertio secundum litteram de Petro apostolo, ubi Simonem arguit: Pecunia tua tecum sit in perditionem (Act. VIII, 20): qui enim non ait est, sed sit, non indicativo modo, sed optativo se haec dixisse signavit. Hinc Elias duobus quinquagenariis ad se venientibus dixit: Si homo Dei sum, descendat ignis de coelo, et consumat vos (IV Reg. I). Vide quia hac arte utebatur. Multa quidem erant de his rebus testimonia describere: sed ne nimis fastidiosum sapienti videretur, parva ex multis sufficiant doctis. Sed et aliqua, meipso vocante, utcunque ascribam. Apostolici et santissimi viri, nec semper sophistice, nec frequenter [Col. 0423D] lac potum dederunt: nec crebro solidum cibum. Non aliquoties simplicia, non diu sublimia, sed ut Spiritus dabat eloquia; unde et Psalmista: Audiam quid loquatur in me Dominus Deus (Psal. LXXXIV, 9). Vide quid sanctus Gregorius papa Urbis dicit: In cunctis namque fidelibus Spiritus venit, sed in solo Mediatore permanet, qui ejus humanitatem nunquam deseruit, de cujus divinitate processit. In illo igitur permanet, qui et solus et omnia semper potest; nam fideles qui hunc accipiunt, cum signorum [Col. 0424A] dona semper ut volunt habere non possunt. Sed et illud quod in Epistola Paulus ad Hebraeos scripserit: In semine tuo, quod est Christus (Gal. III, 16): non secundum liberalem artem, sicut dicitis, scripserit; ut reor, per allegoriam protulit: quia in ipsius Cantici Abrahae titulis sic adnotatum est: Benedictio qua benedixit Deus Abrahae in repromissione seminis ejus, qui est Christus, et gentium vocatione. Ibi enim positum est: Multiplicabo semen tuum sicut stellas coeli, et velut arena quae est in littore maris (Gen. XXII, 17). Tropice et hyperbolice locutus est: quis enim non videat, quod sit incomparabiliter amplius arenae numerus, quam esse hominum omnium ab ipso Adam usque ad terminum saeculi, quanto magis solum semen Abrahae? Quae utique [Col. 0424B] tropica est, non propria.

6. Illud porro quod acriter refutare vobis visum est, et pene non aequo animo dicentem audire, [c 1Kb] et quid a beatissimo Augustino in expeditione Psalmi tricesimi septimi senserit, legimus. Ergo vox erat infirmitatis, vox erat nostra qua [d 1Kb] dictum est: Quare me dereliquisti? (Matth. XXVII, 46.) Quid de hoc beatissimus Hieronymus scripserit, quid nobis custodiendum tradiderit, inter caetera cuidam sic instituit: Corde enim creditur ad justitiam, oris autem confessio fit ad salutem (Rom. X, 10). Filius Dei non est filius hominis: Filius Dei est, non est filius hominis. Unigenitus Dei est: qui vero filius hominis est, primogenitus est, et propter susceptorem suum unigenitum Deum, et primogenitus dicitur, quia in eo est [Col. 0424C] unigenitus. Denique de primogenito Apostolus sic ait: Primogenitus in multis fratribus (Rom. VIII, 29) qui in eum crediderunt. Non ergo natura unigeniti est primogenitus, sed propter societatem unigeniti Dei unigenitus est. Primogeniti autem natura est primogenitus non causa societatis, quia nullus ex mortuis resurrexit ad immortalitatem, nisi ipse primus et exemplum per resurrectionem omnibus sequentibus edidit. Et ideo Apostolus dicit: Qui est primogenitus ex mortuis (Colos. I, 18). Idem iterum ad Romanos: Ut sit ipse primogenitus in multis fratribus. Et quia unigenitus et primogenitus duae naturae sunt, divina et humana. Nam et diversitas harum naturarum in elocutione Evangeliorum ostenditur. Fidei nostrae igitur non convenit ut Jesus [Col. 0424D] Christus mentiatur, quia ipse est veritas. Cum ergo ita sit, ipse de se dicit: Qui me misit mecum est, nec me dereliquit (Joan. VIII, 29): et alio loco: Deus, Deus meus, quare me dereliquisti? (Matth. XXVII, 46.) Quia Deus hominem susceperat, et per mortem crucis relinquendus erat a Deo usque ad resurrectionem: fidei ergo nostrae sic convenit, ut homo dicat ad Deum suum. Quare me dereliquisti? Unigenitus autem Deus qui inseparabilis est a Patre dicat: Qui me misit mecum est, nec me dereliquit. Sanctus Augustinus [Col. 0425A] contra Priscilianos: Neque enim illa susceptione alterum eorum in alterum conversum atque mutatum est: nec Divinitas quippe in creatura mutata est, ut desisteret esse creatura: nam si substantia hominis in Divinitate conversa est, augmentavit aliquod Divinitatis. Sed absit ut augmentum recipiat ineffabilis plenitudo. Manet ergo utraque Filii natura et una persona. Beatus Leo apostolicae sedis antistes ad Flavianum Constantinopolitanum: Et sicut forma servi Dei formam non ademit, ita forma Dei servi formam non minuit. Et paulo post: Et sicut Verbum ab aequalitate paternae gloriae non recedit, ita caro naturam nostri generis non reliquit. Item Hieronymus in Commentariis Evangeliorum secundum Matthaeum: Dixit Dominus Domino [Col. 0425B] meo, sede a dextris meis, donec ponam inimicos tuos scabellum pedum tuorum (Psal. CIX, 1): dictum est hoc non secundum id quod de eo natus est id David, et [a 1Kb] secundum id quod ex Patre natus semper fuit, praeveniens eum ipse suae carnis Patrem. Item sancti Athanasii Alexandrinae urbis sedis episcopi sancti et confessoris, ad Epictetum Corinthiorum episcopum: Quomodo autem vel dubitare ausi sunt qui dicuntur Christiani, nisi Dominus qui ex Maria processit Filius quidem substantia et natura Dei est. Quod autem secundum carnem, ex semine David est, et carne sanctae Mariae. Item in libro sancti Ambrosii et confessoris Mediolanensis Ecclesiae, quod misit ad imperatorem Gratianum inter caetera in libro secundo: »Inde illud quod lectum est, Dominum [Col. 0425C] majestatis crucifixum esse [b 1Kb] (I Cor. II, 2), putemus, sed quia idem Deus idem homo per divinitatem Deus, per susceptionem carnis homo Christus Jesus Dominus majestatis dicitur crucifixus.« Et post pauca: »Servemus, inquit, distinctionem Divinitatis et carnis. Unus in utroque loquitur Dei Filius, quia in eadem utraque natura est. Et si idem loquitur, non uno semper loquitur modo: intende in eo nunc gloriam Dei, nunc hominis passiones. Quasi Deus loquitur quae sunt divina, quia Verbum est: quasi homo dicit quae sunt humana, quia in ea substantia loquebatur. Item ejusdem in libro Incarnationis Domini contra Apollinaristas: »Sed dum hos redarguimus, emergunt alii, qui carnem Domini dicunt et Divinitatem unius naturae. Quae tantum [Col. 0425D] sacrilegium inferna vomuerunt? Jam tolerabiliores sunt Ariani, quorum per istos robur perfidiae adolescit, ut majore contentione asserant Patrem et Filium et Spiritum sanctum unius non esse substantiae [c 1Kb] , quia isti Divinitatem Domini et carnem substantiae unius dicere tentaverunt:« Item infra: »Et hi mihi frequenter Nicaeni concilii se tractatum tenere commemorant. Sed in illo tractatu Patres [Col. 0426A] nostri non carnem, sed Dei Verbum unius substantiae cum Patre esse dixerunt: Verbum quidem ex paterna processisse substantia, carnem autem ex Virgine esse confessi sunt.«

7. Et quia nobis scribere praevidisti quod in Ephesina synodo continetur, ubi ad locum sic adnotatur: Si quis confitetur carnem Dei vivificatricem esse et propriam ipsius Verbi Dei Patris, sed velut alterius praeter ipsum conjuncti eidem per dignitatem, aut quasi divinam habitationem habentis, ac non potius ut diximus, vivificatricem esse, anathema sit. Si enim dicis quia propria est Dei Patris, quod sancti Patres minime credo ut ita dixerint, ergo Sabellianam haeresim secutus videberis, qui dicis quia propria est caro Dei Patris, et iterum propria est Verbi. [Col. 0426B] Quod sancta synodus Ephesina minime decrevit. Etenim inter caetera noster Vincentius, dicis, cuidam implorans taliter dicit: Illa facies quam post meridiem colonus paradisi ferre sustinens fugiit, et post pro illius et stirpis ejus transgressione sputis ab infidelibus sordidata est, ita vobis dum in igne venerit judicare saeculum, in tranquillitatis et pacis specie sese jubeat demonstrare. Vide ne contrarium videatur quod supra a sanctis Patribus probatum est. Si illa facies, quam colonus paridisi fugiit, subjecta creatura fuit, et creatura corporea; sed non de semine David nata, sed nondum divinitas ex stirpe David corporata, sed nondum in tempore nata. Et quid sentiendum est de eo quod Apostolus dicit, quia factus est ex semine David secundum carnem, qui [Col. 0426C] praedestinatus est Filius Dei (Rom. I, 3). Praedestinatur enim, uti praeclarus Hieronymus dicit, qui nondum est. Et quid arbitrandum est de anima Jesu, de qua ait: Tristis est anima mea usque ad mortem (Matth. XXVI, 38); et de qua: Potestatem habeo ponendi animam meam (Joan. X, 18); et item: Anima mea turbata est usque ad mortem (Joan. XII, 27), quae non de semine David descendit. Nunquid et ipsa anima in ipsa facie jam tunc posita erat? Quomodo ergo dicemus verus Deus et verus homo, et a matre natus tempore, sed sempiternus a Patre. Et: Induit carnem, sed non exuit majestatem; veram carnem ex maternis visceribus tantum sine peccato.

8. Quod nos graviter molesti estis, et quod non tantum pugnis et calcibus, sed crudis travibus multare [Col. 0426D] jussistis pro tardato reciproco, et codicis vestri transmissu, fateor me non mediocriter erratum. Meliora sunt verbera fidelis amici, quam oscula fallentia inimici (Prov. XXVII, 6). Legimus apud antiquos philosophos, cum discipulorum Antisthenes [d 1Kb] nullum reciperet, et perseverantem Diogenem removere non posset, clavam minatus est, nisi abiret; cui ille subjecisse dicitur caput, atque dixisse: Nullus tam durus [Col. 0427A] baculus est qui me a tuo possit obsequio separare. Et ego cum eo dicam: Nullus tam durus sermo esse potest, qui me a vestra charitate, a vestraque dulcedine possit disrumpere.

9. De trium vero ancillarum vestrarum migratione ex ore patris communis audivi integre: Nolite contristari, sicut et caeteri qui spem non habent (I Thess. IV, 12). Dominus dedit, Dominus abstulit, sit nomen Domini benedictum in saecula (Job I, 21). Oportet nos per multas tribulationes venire ad Christum, Domino dicente: Mundus gaudebit, vos autem tristabimini, sed tristitia vestra vertetur in gaudium (Joan. XVI, 20). Mereamur tecum coadunes otius siste [a 1Kb] communes. Salutare praesumo per os vestrum omnem decorem domus vestrae. Salutat vos domna Froisinda cum filiis suis, sani et incolumes, et tritici multitudine [Col. 0427B] locupletes. Direxi vobis illum [b 1Kb] glossematum et ephemerides, indesinenter gratias referens. Merear vestram jucundam accipere scriptam. Finit.



IV. ITEM EPISTOLA ALVARI JOANNI, CUI SUPRA, DIRECTA.

Aurelio Flavio JOANNI Paulus ALVARUS.

1. Engloge emperie vestrae sumentes eufrasia [c 16Kb] , imo energiae percurrentes epitoma, jucunda facta est anima, dum vel sere dilecti meruit cognoscere commoda. Unde quia prolixa facundia oratorum more rethoricari est visa, et contra tenuitatis nostrae inscitia magna [d 1Kb] doctorum usus es flumina, ne iperbatonicis [e 1Kb] casibus serviam, et quae cupio non expediam, sed involvam; breviter ac succincte defensionis meae [Col. 0427C] ordiam telam.

2. Praetermitto enim demulcationis disertioris vestrae praeconium, quo caput meum ungens niteris mellitum mihi infligere gladium. Et ne onerosus multa dicendo fiam legentibus, ea tantum meus sermo licet segniter texeat, quae sententias doctorum a te prudenter digestas mihi consentaneas doceat, nec adversarias eo animo quo cupis ostendat. Ac in primis, mi dilecte, hoc responsum habeto, sententiasque doctorum a me tibi directas, a te integerrimas conservatas memento, nec usque nunc alio dictas a te ostensae sunt modo; sed ita ut a me cognitae, et tibi, reverendissime, destinatae, hactenus tenori serviunt suo. Miror vero [f 1Kb] censuram vestram [Col. 0427D] eximiam, et mirabilem mihi bene notam industriam, cur non ipsa testimonia limatiori intentioni rimasti, eaque majorum solertia indagatione strenua alio modo digesta [g 1Kb] probasti: nisi forsitan quod ibi aliud intelligeres elucere tibi, penitus non vidisti. Unde quia intemeratae manent, a te nunquam in alium visae sunt sensum deflecti, nunc millia millium [h 1Kb] [Col. 0428A] testimonia si cupis concerpe: mihi, ut credo, nihil eorum interrogatione infligens damni, quia non aliorum contra me dimicatus es armis, quam eorum quibus expugnatus es telis. Et dum mihi testificent, tibique iterum, ut putas, suffragium praestent, non puto ut cuiquam videatur prudenti, in eo quod nihil praestant, esse mendaces, et in eo quod tibi favent, esse veraces. Nisi forsitan sententias eorum in rixam mittis, et contraria eos sibi dixisse contendis: quod si taliter utique sentis, a catholica pace nostraque dissentis. Et haec ita digerere volui in principio, quasi eas jam contra me forte exprobrarent in praelio.

3. At cum constet in plerisque non loco congrue posite; quod [i 1Kb] mihi obest, si totius eorum instruas [Col. 0428B] aciem, dum aliorum, non meam, destruis classem? Ex sancto enim Hieronymo aliqua mihi [j 1Kb] , et ex eodem itidem ipsa [j 1Kb] recepi. Sed nunquid sibi ipse contraria docuit, aut aliud hic, aliud ibi quasi sui oblitus proferret? Quod si fecit, non contra me facundia tua tonavit, sed contra eum ipsa ejus dicta surgevit. Audi ergo, vir prudentissime, et Romanae dialecticae caput, non hoc more [k 1Kb] usos fuisse priores, nec nostros per has contrarietates discursasse majores. Prius enim extenuabant objecta, et sic demum satagebant assertionis suae firmare commenta. Ac si forsitan placuisset prius firmare propria, denuo tamen adversarii destruebant opposita, nec nullatenus ea omittebant illaesa.

4. Sed nunc ad propositum revertamur, ipsasque [Col. 0428C] totas sententias singillatim rimemus. Ais enim: Nam de quo ait Apostolus: Et si imperitus sermone, sed non scientia (II Cor. XI, 6), non semper imperitus fuit. Ecce si non semper, saltim vel aliquando imperitum affirmas; et utrum in sermone, an in scientia, non lucide narras: nisi quis ille peritus dictum tuum totum percurrat, et plane te eum in scientia imperitum dixisse cognoscat. Quod ille de se protinus negat dicendo: Etsi imperitus sermone, non tamen scientia. Dum se non scientia imperitum, sed sermone dicat, quis tanta hebetudine possessus audeat e contrario affirmare eum non sermone, sed scientia imperitum fuisse?

5. Dicis enim: Erat tamen in magnis profectibus, et aliquod in se velut nutabundus eloquitur, cum [Col. 0428D] dicit: Macero corpus meum, et in servitutem subjicio, ne forte aliis praedicans ipse reprobus inveniar (I Cor. IX, 27), et quidem haec beatissimum Hieronymum dixisse cognovimus: sed nihil ad coeptum negotium hoc pertinere probamus. Dum enim dicit: Erat quidem in magnis profectibus, ostendit eum nihil minus habuisse perfectionis. Et dum addidit: Tamen veluti [Col. 0429A] nutabundus eloquitur, non hic de imperitia, sed de humilitate digeritur: quia sancti et perfecti viri, etsi ad summam virtutem proficiunt, se semper necdum apprehendisse conquirunt [a 1Kb] . Hic enim ubi in conflictu est positus, quasi dubitans de se ipso est elocutus. Nihil enim hic aut de scientia, aut de verborum posuit disciplina, sed tantum operum suorum digessit certamina. Unde et addidit: Macero corpus meum et in servitutem subjicio, ne forte aliis praedicans ipse reprobus efficiar. Macerat enim corpus suum per illa quae in alia Epistola triumphorum suorum enodat tropaea, per infamiam et bonam famam, per gloriam et ignobilitatem (II Cor. VI, 8), perque [b 1Kb] illa omnia quae in jejuniis, et vigiliis, in periculis, in damnis, in plagis, vel caeteris innumerabilibus [Col. 0429B] quibus subditus est disciplinis.

6. Quid hic ad ea quae inter nos acta sunt congruum, quid tibi consentaneum, quidve mihi ibidem exstat adversarium plane non video, nec aliquem videre perpendo. Adjicis in consequentibus dicens: Et ad Philippenses scribens quiddam in se minus adhuc esse quam postea assecutus est perfectionem ostendit. Ecce et hic iterum imperfectum praedicas atque confirmas, quasi nobiscum de perfectione ejus aut de imperfectione contendas. Nisi forte nullam perfectionem sanctis viris citra grammaticae artis scientia putas. Ait enim: Conformari se morti Christi, si quo modo occurrat in resurrectionem quae est a mortuis (Philip. III, 10, 11). Non enim diceret, si quo modo, si ei jam tum res indubitata videretur. [Col. 0429C] Ista ut quid posueris, pro certo non intelligo, nisi forsitan legentibus scripulum [c 1Kb] imponere voluisti, quod absit a sensibus tuis, reverendissime: dum enim dicis: Si quo modo occurat in resurrectionem quae est ex mortuis: et addis: Non enim diceret si quo modo, si ei jam tunc res indubitata videretur; ostendis non ex deliberato apostolicam resurrectionem credidisse, sed dubio hoc eloquio temperasse, quod multo longeque aliter a doctore illo intelligendum est dictum fuisse, quod non hic accepimus ventilandum. Hoc solummodo proferam te in vacuo hoc opere desudasse, et incongruenter negotio sententias posuisse. Item ais: Sed et in consequentibus ejusdem Epistolae haec eadem ostendit cum dicit: Non quod jam consecutus sum, aut perfectus; sequor [Col. 0429D] autem ut comprehendam in quo comprehensus sum a Christo (Ibid., 12). Hic mihi respondeas velim. Nunquid grammaticam sequere se dixit? aut in arte Donati se a Christo comprehensum cognoscit, ut haec tua nobis solertia pro grammatica certantibus proferat [d 1Kb] quod ille vir tantus pro virtutum culminationis summa protestat? Sequitur: Ego me, frater [e 1Kb] , ego me ipsum nondum arbitror apprehendisse (Ibid., 13). Quid obsecro? Grammaticam et liberalem artem [Col. 0430A] juxta te Donati, non te pudet, dilecte, tam infirmiora parti tuae testimonia uti, tamque alio opere congruentia huic nostrae assertioni aptare?

7. Sequitur in epistola tua: Quod si qui arbitrant per humilitatem dictum, videant in consequentibus quam magna de profectibus suis memorat, cum dicit: Ea quidem quae retro sunt obliviscens, ad ea quae ante sunt me extendens, secundum propositum sequor, ad palmam supernae vocationis Dei in Christo Jesu (Ibid., 13, 14). Nescio hic contra quem dimicas, quemque hujus sententiae ancilla [f 1Kb] trucidare festinas. Nunquid de perfectione aut de imperfectione fuit contentio nostra ut totius [g 1Kb] contra haec certet invectio vestra? nisi forsitan ea quae retro vides ab eo oblita grammaticam dicas. Dicis enim: Quicunque enim perfecti sumus, [Col. 0430B] hoc sentiamus (Ibid., 15): in quo ostendit duplicem esse perfectionem; unam quae est in expletione virtutum; secundum quam dicit, quod etiam sit perfectus. Ecce illa de qua ipse dicit: Etsi imperitus sermone, non tamen scientia: peritiae enim scientiae virtutum perfectio est. Dic aliam perfectionem: utique illam quam dicis: Nunquid et peritia non est de virtutibus? Sed quam peritiam hoc loco significare volueris, pene tertius nescio: Utrum operum, an verborum non satis adverto. Si operum, non refello; si verborum, in tantum rejicio et recuso, ut eam stultitiam eloquio firmem divino. Dicit enim Apostolus: Sapientia hujus mundi stultitia est apud Deum (I Cor. III, 19). Unde et ad Corinthios: Quae stulta mundi elegit Deus ut confundat sapientes [Col. 0430C] (I Cor. I, 27). Quos utique sapientes? Nunquid nostros sanctissimos Patres, et non potius grammaticos, philosophos, et rhetores? Vides confusos esse quos sequendos praedicas, et multa extollis laude. Et alibi idem Apostolus: Ego cum venissem ad vos, fratres, non veni per sublimitatem sermonis, ut sapiens annuntians vobis testimonium Christi (I Cor. II, 1). Quae est enim sublimitas sermonis, nisi regulae per metaplasmum et tropos Donati? Vides Apostolum non per eosdem aptare gressum, sed per simplicitatem Christi scire Dominum Jesum Christum; unde et in consequentibus addidit: Non in doctis humanae sapientiae verbis; sed in doctrina Spiritus, spiritualibus spiritualia comparantes (Ibid., 13). Attende quid dicat: Non in doctis humanae sapientiae verbis. [Col. 0430D] Quae est haec humana sapientia, per cujus doctissima nequit Apostolus incidere verba, nisi in haec tua laudabili [h 1Kb] regula, in qua putas totius perfectionis existere summa? Conspicis humanam sapientiam ab Apostolo nuncupatam, quam tu importune asseris esse divinam. Fides enim nostra, ut Apostolus ait, non est in sapientia hominum, sed in virtute Dei. Sapientiam autem loquimur, inquit, inter perfectos. Sapientiam vero non hujus saeculi, neque principum ejus, [Col. 0431A] qui destruuntur; sed loquimur Dei sapientiam, in ministerioque [a 1Kb] absconditam, quam nemo principum hujus saeculi cognovit (I Cor. II, 5-8). Peto ut respondeas mihi, quae haec credenda est sapientia hujus saeculi, vel principum ejus, a qua nos Paulus avertit, seque ignotum his disciplinis celebrare non pudet? Dicit enim Dominus per Isaiam: Populum impudentem non videbis, populum alti sermonis, ita ut non possis intelligere dissertitudinem linguae ejus in quo nulla est sapientia (Isa. XXXIII, 19), videlicet, et [b 1Kb] in hoc loco ait destina [c 1Kb] noster Hieronymus, philosophorum et oratorum mundi, qui applaudunt sibi in eruditione et eloquentia saeculari, quorum omnis ornatus in verbis est. Vides Donatistas tuos depinctos, et stultos a Deo, qui sapientia vera est, comprobatos.

[Col. 0431B] 8. Illud vero quod sanctum Hieronymum ad magnum oratorem loquentem producis, initium epistolae considerare debes, et ut quid hoc devenerit enodatius explicare. Ait enim: Quod autem quaeris in calce epistolae cur in opusculis nostris saecularium litterarum interdum ponamus exempla, et candorem Ecclesiae ethnicorum sordibus polluamus, breviter responsum habeto. Adverte quid dicat: Interdum ponamus exempla: per quod ostendit non semper, nec ubique, sed ubi necessitas coegerit hoc non sine aliquo utere periculo, ut in consequentibus de beatissimo Cypriano retulit dicens: Cyprianus, vir eloquentia et martyrio pollens, Firmiano narrat et mordetur, cur adversum Demetrianum scribens testimoniis usus sit prophetarum et apostolorum, quae [Col. 0431C] ille ficte commentitia esse dicebat, et non potius philosophorum ac poetarum, quorum auctoritate ut Ethnicus contraire non poterat, sicut et a te digestum mihi in adjutorium adversante animo dictum Hieronymi fuit, ubi mulieri captivae radendum [d 1Kb] caput, supercilia, et omnes pilos corporis praedicis amputandos, et sic eam in spiritualibus producendam amplexus. Sufficit mihi quod captivam nominas, et non civem, vel indigenam, seu colonam. Nec mihi, reverendissime, non pro verborum folia [e 1Kb] dictum, sed pro librorum gentilium lectione profertum est. Quos uti [f 1Kb] non ad honestatem debemus verborum, sed ad fructus sensuum seu sententiarum: et sic ubi in eisdem aliquid fidei Christianae invenero congruum, mihi vindicem totum, [Col. 0431D] et excusso a Goliath gladio, amputem ipsius impiissimi caput proprio telo, sicut illa quae de libris beatae memoriae Augustini exscertus [g 1Kb] es de Mercurio pro vano idolo, vel illa quae de sibyllarum mecum legisti vaticinio. Sic et Apostolus necessitate compulsus pleraque ex ipsis contra eosdem est prosecutus, non se per eorum dirigens regulam, sed eos ad [Col. 0432A] suam redigens formulam. Ex ancilla Israeliticam, ut professus est, faciens, non ex utero Israelitam servum captivum instituens. Sed dic mihi, obsecro, hujus Donati devii regulam integram tenes, aut mediam, rasam et capillorum spiritudini plenissimam, ac capillorum setis bellosam? Et si rasam capite, superciliis unguibusque desectam, expone quid caput, quid supercilia, quid ungues, quid ex ipsa significari censendi sunt pili, quos radendos ante vestrum praedictum legis styli [h 1Kb] . Quod si aliquid ex eadem seris, jam non perfecte grammaticus eris. Paulus namque apostolus qualiter hujus captivae radat pilos absculta. Atheniensibus enim dicit: Pertransiens enim et contemplans culturas vestras, inveni et aram in qua suprascriptum: Ignoto deo; quod [Col. 0432B] itaque ignorantes vos colitis, hoc ego annuntio vobis (Act. XVII, 23). Scriptio autem arae non ita erat ut Paulus asseruit: Ignoto deo, sed ita: Diis Asiis, et Europae, et Africae, diis ignotis et peregrinis [i 1Kb] . Verum quia Paulus non pluribus indigebat ignotis, sed uno tantum Deo, singulari verbo usus est, ut doceret illum Deum suum, quem Athenienses in arae titulo praenotassent.

9. Hoc autem, ut Hieronymus ait, Paulus faciebat rare, ut loci potius quam ostentationibus opportunitas exigebat. Vides quia rare haec faciebat, et non semper, pro opportunitate loci, non pro regula semper sequendi atque pro libris gentilium in confirmatione dictorum suorum, non pro arte Donati accipe dictum. Nam tua testimonia non tibi suffragium [Col. 0432C] praebent, sed mihi. Si vero diligenter Epistolas Apostoli totas rimaveris per conjunctiones et propositiones non congruis positis locis, eum ignarum protinus hujus Donati arte evidenter atque aperte videbis. Quod autem de Salomone posuisti non eum grammaticum approbasti, sed ex libris rhetorum vel dialecticorum aliqua posuisse firmasti. Dicit enim et proposuisse nonnulla, et aliqua respondisse. Ubi enim dicitur nonnulla, et aliqua, apertum est quod pro opportunitate loci non omnia, sed quaedam fuisse ad rem pertinentia, ut libitum illi fuit, excerpta [j 1Kb] . Nec credendum quod vir Hebraeus, et in tavernaculo [k 1Kb] sermone doctissimus, latini hominis sequeret regulas, aut per Donati discurret bullas [l 1Kb] , ut omissa sanctissimae linguae flumina, necdum adhuc [Col. 0432D] in cruce Domini linguae sacratae, auxilia quaeret peregrina. Paulus vero non metrorum gentilium legibus, pedibusve, ut dicis, servivit, sed Epimenides versiculo usus fuit ab alio condito, sibi tamen in necessaria commodatum. Inepta sunt haec et frivola; quin potius ostende, ubi ipse apostolici viri per hujus tua exculti sunt disciplina.

[Col. 0433A] 10. Quod vero Juvencum asseris Evangelium sub metrica misisse lege, audi hoc in laudem eum fecisse Christi, ut quidquid ex hoc inesse sibi dolebat sordidum, per laudem Dei pulchrum redderet atque excultum. Et quia eo tunc tempore magis quisquis versibus operam dabat, propter eloquii venustatem, et per occasionem dissertitudinis, gentilium serviebat errori, dum legerent Virgilii Aeneidos, et flerent Didonem exstinctam, ferroque extremo secutam, vel spretam injuriam formae, et rapti Ganimedis honores, fallacem donum Minervae, et dolum Junonis iniquae; ne his erroribus, sordibusve inquinarentur Christiani, praevisum [a 1Kb] est, ut metrice miracula canerent Christi: ut inlecti metrica dulcedine, simul et non mendacio, sed veritate propriis inhaererent, mellifluum [Col. 0433B] libando saporem, ethnicorum respuerent sordidum, spurcissimumque foetorem, secundum quod Sedulius in praefatione operis Paschalis Calcidonio prosatice ait. Quod ipsa tua sagacitas, si maluerit, invenire valebit.

Quod autem nobis veterem haereticum Origenem, praecipuum doctorem dicens, in testimonium producis, quem a Patribus damnatum ipse non nescis: scias me ejus non terreri dictis [b 1Kb] , etiam si contra me existerent, potiora. Ipse enim est qui dixit, Ars magica mihi non videtur alicujus rei subsistentis vocabulum; sed etsi sit, non est operis mali, nec quod haberi possit contemptui. Puto te virum prudentissimum haec ab eodem dicta non probare, vel caetera quae in libris Periarchon digessit non dubito [Col. 0433C] te fortissime refutare. Magos vero illos vale prophetiae [c 1Kb] commotos fuisse certissimum est. Sed prophetia a Deo illi inspirata, non ab arte Donati inventa. Debes elehel [d 1Kb] , nempe filio Huri, fili Hor, qui repletus exstitit divino Spiritu (Exod. XXXI), quid cupias affirmare non intelligo. Nunquid dixi a Deo sapientiam nulli hominum datam, aut negavi omnem scientiam a coelestibus a Deo creaturae suae delatam, ut hujus, et Eliab filium Bacisamat [e 1Kb] , mihi enarres gesta? Imo libere profiteor: Omne datum bonum, et omne donum perfectum desursum a Patre luminum esse (Jac. I, 17): et hoc namque donum fuit perfectum, quia in honore sanctuarii Dei exstitit consecratum. Nunquid artem Donati donum poteris firmare perfectum? Sed ut consentiam sententiae tuae, [Col. 0433D] fac quia donum sit perfectum, datumque sit optimum. Nunquid dixi in omnibus et in omnia penitus reprobum? Nunquid non sunt haec verba Epistolae meae: »Sanctos et apostolicos viros non verborum compositionibus deservire, sed sensuum veritate gaudere; neque per artem liberalem Donati, sed per simplicitatem currere Christi.« Si hoc displicet, et refutari magis quam sequi placet, contrariam sententiam forma [f 1Kb] ut dicas, sanctos et apostolicos [Col. 0434A] viros non sensuum veritate gaudere, sed verborum compositionibus deservire; neque per simplicitatem currere Christi, sed per artem liberalem Donati. Et plane tunc in responsione non unum tantum diem desudem, sed totius meae tempus [g 1Kb] vitae. Sensus enim hominis, quem Plato in cerebro, Christus monstrat in corde haec omnia adinvenit, non ille ob eadem [h 1Kb] inventus fuit. Unde liquide constat, qui sensum columen [i 1Kb] gerit, nunquam aliunde suffragium artis inquirere, quem in se sibique iterum praevidit esse. Ille enim Donati quaerat auxilium, cui debilitas inficit gradum. Nobis tamen quorum Christus, qui est sapientia vera, instruit, fovet, et erudit intellectum; ut quid per gentilium vagabimus delubra, cum constet nostra totius doctrinarum fontibus [Col. 0434B] opleta vitalia. Unde sancti et apostolici viri, etsi per peritiam Donati visi sunt loqui, non ab eodem credendi sunt fuisse instructi, sed ab eo qui hoc ipsum tenue eidem congessit gentili. Non enim apostoli, aut prophetae, quasi ex opere regulis deservierunt humanis, sed columi [j 1Kb] sensu qualiter proferenda essent instrumentis praevidebant divinis.

11. Quod vero tres pueros dicis grammaticam docuisse, miror te prudentem hominem tam leviter opinasse, ut Chaldaicam disciplinam grammaticam asseras, cum grammatica Graeci dicatur, et ipso nomine facie tenus quid sit apertius indagetur. Verum quia editione Symmachi pro Hebraea es usus, atque quasi ignotis in aliam alterius loco inducere [Col. 0434C] es visus, regi Nabuchodonosor profani jussionem nobis in doctrinam formans, et quod ille pueris captivis fecit, nobis liberis facere mandans; audi quid inde noster Hieronymus sanctissimus sentiat: Nota, ait, quod Deus dederit sanctis pueris scientiam et disciplinam saeculariam litterarum in omni libro, pro quo Symmacus interpretatus est artem grammaticam, ut cuncta quae legebant intelligerent, et spiritu Dei de Chaldaeorum scientia judicarent. Et siquidem rex gentilis eos causa eruditionis ad scholasticam doctrinam posuit, sed Deus illis ad convincendos sapientes Chaldaeorum multiplicem sapientiam dedit. Animadverte quia Deus dedit eis intelligentiam et scientiam, ut de Chaldaeorum scientia ipsos refutaret Chaldaeos. Et notandum quod non ab illa disciplina vel ab eisdem [Col. 0434D] deceptoribus sunt docti, sed a Deo decuplo sunt inlustrati: ut intelligas non arte eos hoc fuisse assecutos, sed Dei munere, ad quod necessarium erat, inspiratos. Discunt autem, ut ait Hieronymus, non ut sequantur, sed ut judicent, atque convincant. Quomodo quispiam adversus mathematicos scribere imperitos mathematicos risui pateat [k 1Kb] , et adversus philosophos disputans ignoret dogmata philosophorum. Et nos, Reverendissime, grammaticam sic dicimus [Col. 0435A] consequamur, sed destruamus et convincamus, quisquam nec per haec gressus dirigit, et destruit semitam quam incidit. Danieli amplius conceditur, dum solutiones visionum adjiciuntur, ut per hoc regia infula decoraretur, et ad quod opus erat sublimior haberetur. Nam decuplo dicitur in eos fuisse quam in omnes ariolos et magos: et utique non puto te hoc non refutare, ut pueros Dei magorum artibus approbes deservisse. Sed utique decuplo, quia quae illi per artes et argumenta nefanda cognoverant: isti inspiratione Dei contrariis viis, id est, non id eodem quo illi ordine assecuti fuerant: ut per hoc sapientia divina humanam refutaret scientiam, et destrueret, quae in eruditione tota conjicitur esse prudentia.

[Col. 0435B] 12. Quod vero sanctum Gregorium indicativum et optativum modum scisse convincis, scito eum non ignarum harum fuisse penitus disciplinarum [a 1Kb] , sed hanc artem et peritissime novisse, et cautissime precavisse. Nam ipse est qui in principio locutionis suae ait: Absit ut verba tanti oraculi sub verbis perstringam donati. Verum ubi opportunitas loci exhibuit, non ejusdem regulae deservire, sed ipsam regulam in suo sibi potius non utere; sed fortissime professus sum, et hucusque profiteor, non eosdem [b 1Kb] ipse regulae se subdere. Nec curare de eloquii rectitudine, cum sensum in tuto illam posse [c 1Kb] habere.

13. In finem quaestionis dicis: Apostolici et sancti [Col. 0435C] viri nec semper simplices in dictis, nec semper sophistici. Et ego e contrario respondeo livere: Apostolici et sancti viri et semper simplices in dictis, et semper sophistici. Semper simplices, quia verba proferunt pura, et sincerissima veritate plenissime mera; semper sophistici, quia nec una ab eis sine sacramento prolata est iota: involuta sunt, et aperta; plana, et alta; parva, et magna; mystica, et succincta. Nitent quidem, ut magnus ait Hieronymus, in cortice, sed dulcius in medulla est. Qui esse vult nucleum, frangit nucem. Nec sic clausa est, juxta clarum Gregorium, ut pavesci debeat. Nec sic patet, ut vilescat. Audi denique quid de hoc beatissimus senserit Augustinus: Institui animum intendere in Scripturas sanctas, et videre quales essent: et ecce [Col. 0435D] video rem non compertam superbis, neque nudatam pueris, sed incessu humilem, successu excelsam, et velatam mysteriis. Quod si non sunt semper simplices, nec semper sophistici, ut ipse visus es approbare, apertum est quod per regulas non decursarunt Donati, dum vel in aliquibus simpliciter sunt locuti. Vides quia mihi tua omnis palestra desudat, et tua invectio mihi palmam victoriae parat: hic apparet ut divino commoti Spiritu prout opportunitas loci [Col. 0436A] erat eis concessum, aut per regulas aptabant gressum.

14. Nec fas est, ut qui regulariter et per quamcunque artem incedet, quandoque ab illa sibi posita formula deviando pererret. Dicis enim: Nec frequenter lac potum dederunt, nec crebro solidum cibum: non aliquoties simplicia, non diu sublimia; sed ut spiritus dabat eloquia. Ut conjicio [d 1Kb] , ista omnia grammatica derivare conaris, et sublimia et solidum cibum, significatam artem Donati cupis; lactem vero et simplicia nostram designare inscitiam; nec advertis quo fine talia praecidis dicta, dum dicis: Sed ut Spiritus dabat eloquia. Non haec, mi reverendissime, pro oratoriis debes accipere pompis; neque pro spumosarum pompegi [e 1Kb] insanis [Col. 0436B] vesicis; sed pro doctrinarum differentia, qua omnibus omnia factus est, ut omnes faceret salvos (I Cor. IX, 22). Lacte enim, non solido cibo, ut ait Castissimus, Corinthios potat (I Cor. III, 2), cum in infirmitate et tremore, ac timore multo, apud eos fuisse se dicit.

15. Quod vero testimonium Prophetae hic usus es: Audiam quid loquatur in me Dominus Deus (Psal. LXXXIV, 9), plane risum hic tenere non valeo. Nunquid Propheta pro grammatica, de qua nunc intentio vertitur, dixit audiam quid loquatur in me Dominus Deus? imo plus congruit ut dicat, audiam quid loquatur in me Donatus profanus; nisi forsitan Virgilium, et Homerum, vel caeteros poetas, Spiritu sancto dicas esse locutos, et per spirationem divinam [Col. 0436C] asseras idola fuisse laudatos; ac sic aequales oppleta negare divinis. Quod vero asseris quod sanctus Gregorius dixerit: In cunctis fidelibus Spiritus venit, sed in solo Mediatore permanet, qui ejus humanitatem nunquam deseruit, et caetera: eadem enim replicas et inculcas, et semel incongrue posita iterando intentas: neque de Spiritus spiratione contendimus, ut dimices contra illud quod nunquam objectum recolimus.

16. Nam et illud quod dicis quod Paulus apostolus seminibus secundum allegoriam protulerit, verum est, quia omnia quae protulit allegorice protulit, et mystice cuncta intelligendo perdocuit. Sed nunquid allegoria ita inducitur, ut erronea proferatur, et non latine, sed vitio citer [f 1Kb] juxta te comparetur? At [Col. 0436D] allegoria, aut mystice tamen per regulam non hoc ordivit Donati. Aut forsitan tum ibi solum allegorice, ubi erronice; et ibi simpliciter nude, ubi grammatice? Si erroneum dictum per artem Donati ejus firmavero, mox allegorice intelligendum id ipsum quod erroneum dicis esse profusum; rogo ut identidem dicas, si absque allegoria ejus peritissimum ubicunque probas assertum?

17. Sed quia per artem hoc non locutum fuisse [Col. 0437A] negare non vales; extenuari hoc per nescio quam olimina cupis. Asseris enim: Haec est benedictio qua benedixit Deus Abrahae in repromissione seminis ejus, qui est Christus, et gentium vocatione. Ibi enim positum est: Multiplicabo semen tuum (Gen. XXII, 17), et caetera. Adjicisque: Tropice et hyperbolice locutus est. Quis enim non videat, quod incomparabiliter amplius arenae numerus quam esse omnium hominum multitudo ab ipso Adam usque ad terminum saeculi, quanto magis solum genus Abrahae? Dum nimium contracdictioni inservis, et ad omne quod dicitur obius [a 1Kb] ire cupis, aliud pro alio respondere te, o dilecte, non vides, non dictum Apostoli per artem Donati digestum affirmans, sed benedictionem Abrahae; nescio quo vertiginis astu [Col. 0437B] divertens. Et licet doctoris usus sis in hoc loco sententia, non ita ut aestimas, sed aliter retractanda. Audi tamen verius et honestius quam [b 1Kb] praepones. Audi tuum Isidorum inquientem: »Multiplicabo semen tuum sicut stellas coeli; id est Christianam gentem, cujus tu pater in fide subsistis, sic faciam resurrectionis lumine coruscare. Deinde monstravit illi arenam maris, et dixit: Sic multiplicabo semen tuum [c 1Kb] ; hoc est erit quidem copiosa gens Judaeorum, sed sterilis et infecunda sicut arena manebit.« Ut sic erit non ad numerum multiplicationis comparative arenae, vel stellarum, referatur, sed ad effectus operum derivetur. Sic erit semen tuum, non in numero stellarum vel maris arenae dixit, sed ad affectus earumdem rerum, quas ei ostendit, signavit: Sic erit [Col. 0437C] semen tuum. In parte resplendebit fulgore, et in parte sterelitate erit omnimode infecundum [d 1Kb] . Et licet tropice et hyperbolice per superabundantem tropum [e 1Kb] dicatur tamen mystice identidem atque allegorice, facile intelligentia scientibus aperitur.

18. Multa erant quae in confirmatione dictorum meorum digererem; sed fastidium lectoribus meis dubitavi ingerere. Sufficit quod beatissimus Augustinus in primo libro Confessionum suarum ita hujus artis quod assecutus fuerat peritia defleat, ut pene omnes artis hujus peritos in errore maximo devolutos non siccis oculis lugeat. Et beatus Cassianus cum sodale suo Germano praeclaro, pro hujusmodi flentibus disciplinae reatu, anas tero te [f 1Kb] in collatione quarta decima hujusmodi reciprocationis accepit [Col. 0437D] remedium. »De hac ipsa, ait, unde tibi purgationis maxima nascitur desperatio citum satis atque efficax remedium poterit oboriri, si eamdem diligentiam atque instantiam, quam te in illius saecularibus studiis habuisse dixisti, ad [g 1Kb] scripturarum spiritualium volueris lectionem meditationemque transferre. Necesse [Col. 0438A] est enim mentem tuam tandiu illius carminibus occupari, quandiu sibi alia quae intra semetipsam recolat, simili studio et assiduitate perquirat, ac pro illis infructuosis atque terrenis, spiritualia ac divina parturiat. Quae cum profunde alteque conceperit, atque in illis fuerit enutrita, vel expelli priores sensim poterunt vel penitus aboleri.«

19. Secundum Hieronymum quod ad magnum oratorem firmasse te applaudis, quod jam alio modo dictum fuisse cognoscis, quid Eustochio dicat idem tu ipse diligentius intuere. »Nec tibi, ait, deserta multorum velis videri, aut lyrici [h 1Kb] festiva carminibus metro ludere. Non delumbem matronarum salivam delicata [i 1Kb] secteris, quae nunc strictis dentibus, nunc labiis [j 1Kb] dissolutis, balvutientem linguam indimidiata [Col. 0438B] verba moderantur [k 1Kb] , rusticum putantes omne quod nascitur: inde illis etiam adulterium linguae placet. Quae enim communicatio luci ad tenebras? Qui consensus Christi ad Belial (II Cor. VI, 14, 15)? Quid facit cum psalterio Horatius, cum Evangeliis Maro, cum Apostolo Cicero? Nonne scandalizatur frater, si te viderit in idolio recumbentem? Et licet omnia munda mundis (Tit. I, 15), et nihil rejiciendum quod cum gratiarum actione percipitur, tamen simul bibere non debemus calicem Christi, et calicem daemoniorum (I Cor. X, 20, 30).«

Et post ista tam fortiora tamque valentia, innectit alia multo his fortiora. Revelationem quam sibi dicit a Domino revelatam non fictis somniis, sed veris verberibus sibi inlatam, in qua se ductum ad tribunal [Col. 0438C] judicis asserit, et pro frequentatione librorum gentilium acriter caesum in praesentia angelorum seu cunctarum virtutum ostendit.

20. Inspiciamus iterum quid de hoc etiam mirificus sentiat Augustinus: Non curare, inquit, debet qui docet quanta eloquentia, sed quanta evidentia doceat. Cujus evidentiae diligens appetitor aliquando nec leget verba cultiora, nec curat quid bene sonat sed quod bene indicet, atque intimet quod ostendere intendit. Item ipse: Bonis doctoribus tanta docendi cura esse debet, ut si verbum quod nisi obscurum sit vel ambiguum, latinum esse non possit, ore autem vulgi dicitur ut ambiguitas obscuritasque vitetur, non sic dicatur ut a doctis, sed potius ut ab indoctis dici solet. Vides, o eximie, non curasse [Col. 0438D] doctores in verbis grammatica vitia, quando in sensibus et profectibus tuta esset sententia. Nunquid non talis est hujus sanctissimi doctoris assertio, qualis et mea illa, contra quam ais, professio: sanctos et apostolicos viros non verborum compositionibus deservire, sed sensuum veritate gaudere; nec [Col. 0439A] per artem Donati liberalem; sed per simplicitatem currere Christi. Tale est quod ipse dicit: Non sic dicatur ut a doctis, sed potius ut ab indoctis, ut sensuum veritas pateat, non verborum compositio tumeat.

21. Quod si forsitan asseris psalmos, et Job historia, apud Hebraeos existere metrica, scias te non insolubili contra nos dimicasse problema. Quia sicut lingua Hebraea erat sancta et inclyta, et in primordio mundi ab ipso Auctore hominum consecrata; ita ipsius linguae metrorum formula non profani et idolatriae [a 1Kb] cultoris est regula, sed aut Moysi litterarum Auctoris commenta, aut certe sancti omnis [b 1Kb] vel prophetae cujuspiam inspiratione Dei sequentibus promulgata. Nos enim pro hujus Donati [Col. 0439B] arte ostendimus [c 1Kb] , ipsamque totis viribus destruimus, non sanctissimae linguae tenorem evacuare quocunque instinctu satagimus; quia certum apud nos ipsos habemus, quod omnis lingua rectitudinis suae habeat regulam, per quam se rationabiliter directe [d 1Kb] diffundit in doctorum hominum pectora: sed tanta est divinae inspirationis eloquia [e 1Kb] , ut non quasi necessitate alienis succumbat eloquiis, sed auctoritate quadam nitatur viribus propriis. Audi nunc quid Isidorus sanctissimus dicat: Gentilium dicta exterius [f 1Kb] verborum eloquentia nitent, interius vacua virtutis sapientia manent [f 1Kb] . Eloquia [g 1Kb] autem sacra exterius inculta verbis apparent, intrinsecus autem mysteriorum sapientia fulgent. Intende quid dicat: Quod eloquentia inculta sit sacra, et non per [Col. 0439C] te Donati [h 1Kb] cultata [i 1Kb] . Item ipse: Fastidiosis atque loquacibus Scripturae sanctae minus propter sermonem simplicem placent: gentili enim eloquentiae comparata videtur indigna. Hic etiam qualiter Scripturae sanctae sermonem simplicem dicat, quaeso, perpende. Item ipse: Simplicioribus litteris non est praeponendus fucus grammaticae artis. Prospicis simplicitatem verbis praelatam hic esse arti Donati.

22. Absculta quid Damaso Hieronymus dicat: »Daemonum cibus est carmina poetarum, saecularis sapientia, rhetoricorum pompa verborum. Haec sua omnes suavitate delectant, et dum aures versibus dulci modulatione currentibus [j 1Kb] capiunt, animam quoque penetrant, et pectoris interna devinciunt.« Ut reor, probata est saecularis scientia daemonum [Col. 0439D] esse eufrasiam. Item in consequentibus quid promat jam dicti absculta emperiam [k 1Kb] . »Verum, ait, [Col. 0440A] ubi cum summo studio ac labore fuerint perlecta, nil aliud nisi inanem sonum, et sermonum strepitum suis lectoribus tribuunt. Nulla ibi saturitas veritatis, nulla justitiae refectio reperitur. Studiosi earum in fame veri; in virtutum penuria perseverant. Et tu mihi sanctos et apostolicos viros per inanem sonum, per famem et macredinem veritatis, per egestatem justitiae, dicis esse versatos? Et post multa virilia [l 1Kb] quae te tuaque truncant asserta, Apostoli replicas [m 1Kb] verba: Si enim quis viderit qui habet scientiam in idolio recumbere, nonne scientia ejus, cum sit infirma, aedificabitur ad manducandum, et peribit infirmus in tua scientia, frater, propter quem Christus mortuus est (I Cor. VIII, 10)? Nonne tibi videtur, ait [n 1Kb] , sub aliis verbis dicere: Ne legas philosophos [Col. 0440B] et oratores poetas, ne in eorum lectione resquiescas.« Si in lectione eorum scandalum est, multo magis in docendum sacrilegium est. Et post aliqua: »At nunc, ait, etiam sacerdotes Dei omissis Evangeliis et prophetis videmus comoedias dicere [o 1Kb] , amatoria bucolicorum versuum verba cantare, tenere Virgilium, et id quod in pueris necessitatis est, crimen in se facere voluntates [p 1Kb] .« Vides hoc etiam crimen necessitatis existere in pueris; et nos gratia liberatos, et aetate legitima jam adultos, sub crimina mittere cupis? Item sensibus tuis jam dictum doctorem ad Acalciam [q 1Kb] intromitte dicentem, cum exponere vellet Apostoli dictum: Ne tetigeritis, neque gustaveritis, neque tractaveritis; quae sunt omnia in interitum ipso usu secundum praecepta et [Col. 0440C] doctrinas hominum, quae sunt rationem quidem habentia sapientiae (Colos. II, 21), ait: »Hoc loco quidem conjunctio superflua est: quod in plerisque locis propter imperitiam artis grammaticae apostolorum egisse reperimus. Neque enim sequitur [r 1Kb] sed, vel alia conjunctio quae solet ei praepositioni, ubi [s 1Kb] repertum fuerit, respondere.« Habes ne ultra, quo nervos tuae loquacitatis extendas? Ecce apertis vocibus, et pene palpabilibus rebus, inscium Apostolum tuae grammaticae legis, et certe sapientiorem caeteris apostolis eum negare non vales.

23. Quod si nostrorum doctorum sententiis de sanctis scriptoribus non acquiescis, ipsorum philosophorum quorum institutus es disciplinis acquiesce eviratis veribus verbis et clivosis. Dicit [Col. 0440D] enim Porphirius nos intuens in contumeliarum suarum contra Ecclesiam libris: Adhaerent, inquit, [Col. 0441A] ineptiis Judaicarum Scripturarum, in quibus cum absolutio vel explanatio nulla sit, ad quasdam narrationes incongruas inconvenientesque convertunt, quae non tam explanationes sunt his quae obscura sunt, quam laude plausumque disserentibus conferat. Nam ea quae Moyses agrestici et simplici sermone conscripsit, divinitus sancita et figuris atque aenigmatibus obtecta confirmant, atque ingentibus oppleta mysteriis inflati mente ac tumidi, turbato in semetipsis rationis humanae judicio, sacramenta putant, in quibus se agrestis scriptor explicare non valet. Ecce philosophus inter suos nobiles, et ex tempore declamator insignis, Moysem imperitum, et agrestem scriptorem explicare non valentem suis prosequitur orsis. Et utique si ejus dicta per artem [Col. 0441B] decursa videret, aut eloquenter perite per saecularem sapientiam diffusa probaret, non eum tali nomine notandum putaret: sed quia ut vere gentilis in verba foris ornatum non vidit, fulgorem interiorem rimare nescivit. An sancti Apostoli dicta ignoranda transivit, qui Habemus thesaurum absconditum in vasis fictilibus (II Cor. IV, 7) dicit.

24. Dies mihi, priusquam sententiae doctorum, deficient, si omnium doctorum sententias maluero congerere huic nostrae assertioni cohaerentes et valide. Quae quia multae sunt, et pene a nullo penitus sapientissimo explicandae, contentus ero istis testimoniis tam [a 1Kb] praefixis, et ad secundam oppositionem me identidem patrum decedentium [b 1Kb] armabo telis. Igitur sententias doctorum a nobis pro unione Filii [Col. 0441C] Dei digestas de naturarum distinctione ab eisdem depromptas conas [c 1Kb] subruere, eorumque dicta sibi impugnantia non verens ostendere, nec beati Augustini eloquia destruis, sed sancti Hieronymi contra eum dicta opponis, utrorumque sententiam in rixam mittens, et in seipsos surrexisse atque contra se locutos fuisse ostendens. Sed absit ut hoc credendum alicui vel paululum intelligenti videatur; tanto magis tibi tanto et tali viro scientia et liberalibus artibus inlustrato. Nos enim quae diximus pro unione personae certavimus: unumque Christum in duabus naturis intelligentibus bene probavimus. Nam quod beatum Hieronymum sensisse contendis, de proprietate naturarum hoc illum proferre sentire debes, non pro unione personae: quia nunquam [Col. 0441D] duos Christos in quaviscunque scriptura discretos perlegis. Sicut dixit: Non ergo natura unigeniti est primogenitus, sed propter societatem unigeniti Dei unigenitus est. Vides quia naturarum explicuerit proprietatem, non personae distinxerit unitatem. Nam utique secundum divinitatem est Deus, et secundum humanitatem homo est verus. Sed iterum libere et constanter profiteor in utraque natura unum Christum existere, et unum Filium proprium esse; non duos, ut visus est Elipandus haereticus nominasse. [Col. 0442A] Quod autem dicit, quia Deus hominem susceperat, et per mortem crucis relinquendus erat a Deo usque ad resurrectionem, non hoc ideo dicit quod derelictum eum affirmet, quod longe est a sensibus nostris. Sed ut Beatus Libanensis presbyter dixit: Non quod Divinitas reliquerit carnem suam, sed quod non commoritura erat cum carne sua: quia sic in sepulcro carnem suam commanendo non deseruit, sicut in utero Virginis connascendo [d 1Kb] firmavit. Fidei ergo nostrae sic convenit, ut homo filius dicat: Quare me dereliquisti? (Matth. XXVII, 46) et Deus filius, qui cum Patre aequalis est, dicat: Qui me misit mecum est, nec me dereliquit (Joan. VIII, 49). Et cum ex utroque unus sit Filius, cavendum est, ne aliquis dicat: Homo est mortuus, et Deus eum [Col. 0442B] excitavit. Hoc illi dicunt qui secundum carnem praedicant adoptivum, et secundum divinitatem proprium.

25. Dictum vero S. Hieronymi a te, dilecte positum, ita accipiendum procul dubio congruit, quia humanitas derelicta est a divinitate sua cum qua ipsa tertia est in Trinitate persona. Sed quia divinitas mori non poterat, ideo quasi in se sola naturaliter humanitas passionem ferebat. Miror tamen quomodo eum hic derelictum a Deo ausus est dicere, cum in tua epistola, dum aliud ais, nunquam derelictum visus est affirmasse, ubi ex praeclaro Gregorio nostra firmatur assertio. Dixisse enim ais: In cunctis namque fidelibus spiritus venit, sed in [Col. 0442C] solo Mediatore permanet, qui ejus humanitatem nunquam deseruit. Si non est deserta, nec utique derelicta. Quae vero ex sancto Augustino contra Priscillianos dixisse intendis, nec mutabilitati vel conversioni divinitatem subjacere causaris, certe haec vere contendis, sed contra quem ipse non habes. Neque enim dicimus, aut humanitatem in divinitatem mutatam, aut divinitatem in carnem conversam, nec augmentum eidem simplicissimae naturae, nec de talibus blasphemiis cum quoquam aliquando contendimus; sed veraci persecutione firmamus, Deum hominem factum Christum Redemptorem omnium, unum, non duos filios disjunctos et a se personarum diversitate discretos, sed unum, et per unionem personae proprium, non adoptivum. Beati Leonis [Col. 0442D] verba, et S. Hieronymi veneranda eloquia, seu Athanasii praeclari sententiam diu ac bene rimavi, et tota mihi non adversata, sed consentanea vidi. Quia non pro persona Christi, quae una, est dictum, sed pro naturarum [e 1Kb] proprietate, quae in eo binae sunt, cognovi digestum. Beatum Ambrosium identidem talia prosecutum producis, et contra Appollinaristas decertantem injungis, quasi ego divinitatem, et carnem unius substantiae dicam, et apertis vocibus duas in eo naturas distinguam [f 1Kb] . Diluis quod [Col. 0443A] nullus objicit, et ad ea de quibus conquereris nihil confirmative respondes.

26. Quod vero Ephesini synodi dicta conaris infringere, miror te hoc mente vel voluisse tractare, quanto magis scriptis prolixioribus ventilare. Dicis enim: Si dixeris quod propria est Dei Patris Verbi, quod sancti Patres minime credo ut ita dixerint; ergo Sabelliniam haeresim [a 1Kb] secutus videberis, qui dicis quod propria est Verbi Dei caro Patris, et propria est Verbi, quod sancta synodus Ephesina minime docuit. Certe cognoscis non meam sententiam, sed Ephesini concilii protulisse, ut tu testis es mihi. Et quo pacto ausus es dicere quod sancti Patres minime credo ut dixerint? Nunquid isti sancti non fuerunt Patres, qui Ephesino concilio praefuerunt praesentes? [Col. 0443B] Dicis ergo: Sabellianam haeresim secutus videberis: cur hoc mihi attitulas [b 1Kb] , et de aliorum sententia me plectere festinas? Nunquid proprium aliquid dixi? Eorum dicta mea scripta sonavit. Dic ergo: Sabellianam haeresim secuti sunt Ephesini concilii sanctissimi Patres, qui dixerunt quod propria est caro ipsius Verbi Dei Patris, et propria est Verbi? Sed audi, o nostrorum temporum Aristarche, quo animo hoc dixerunt: propria est non solum Verbi Dei Patris, sed etiam Patri, quia Verbum caro factum est, et habitavit in nobis, non in carne conversum, vel ut dicis mutatum, sed in carne unum Filium proprium factum. Propria est caro Patri per proprietatem ejus Verbi. Non, quod absit, ut caro ex divinitate Patris sit sumpta, a Maria virgine semper [Col. 0443C] suscepta, sed una cum divinitate sua, tertia sit in Trinitate persona.

27. Quod si secundum Verbum Patri est proprius, et secundum carnem est adoptivus, jam ergo surrexit in parte vestra olim mortuus Elipandus. Nos non Sabellianam praedicamus tres personas credentes, nec adoptivam carnem Christi asserimus, unum Filium proprium non duos veraciter praedicantes. Quod si propriam non dicis Patri, adoptivam ergo Patri videberis affirmare. Sed audi qualiter te tuo trucides ense. Eo tempore quo Elipandi lues vesano furore nostram vastabat provinciam, et crudelior [c 1Kb] barbarico gladio lethali pectora dissipabat fortiter rumfea [d 1Kb] ; vester nunc requisitus episcopus Teudula, post multa et varia de proprietate Christi veneranda [Col. 0443D] eloquia, tali fine totius suae dispositionis conclusit epitoma, ut diceret: Si quis carnem Christi adoptivam dixerit Patri, anathema sit. Amen.

28. Audi quid Basiliscus Elipando dicat: Adicit, inquit, quis: Deus Pater carnem non genuit. Fateor ipse quia carnem non genuit, sed Filium [e 1Kb] cujus caro est genuit. Nec quis homo in Filium animam generat, sed carnem cujus est animam generat. Ibi enim Deus Pater Spiritus Spiritum, non carnem, [Col. 0444A] generat. Et hic quis homo Pater caro carnem, non Spiritum, generat. Ibi Deus Pater et naturam et personam, hic homo Pater tantum naturam: non personam. Ibi antequam naturam hominis susciperet, subsistens divina persona amplius augmenti ut Dei Filius fateatur [f 1Kb] , divina generatio obtinuit. Hic ut quis filius hominis fateatur, multo minus habuit, qui sine persona tantum a Patre naturam carnis suscepit. Unde omnino quis aut dividat omnem hominis filium, aut Christum ex utroque praedicet unum. Omnis enim ad Dei imaginem conditus, per quem imago Dei descendit, non nisi dissimiliter genitus ex utroque parente existit. Primo natus a Patre, incognitus manet pro tempore. Demum nascitur a matre, et videtur in homine. Pater tantum sine [Col. 0444B] persona naturam, mater vero ut naturam generat, et personam. Sed in una persona utramque substantiam: unam e visceribus propriis gignendo in fratrum transmisit aliam non a visceribus proditam cum genita parturivit. Unde in gignentibus caro tantum de carne nata, anima vero a Deo noscitur propagata. Quapropter, si uterque parens e proprio in Filio animam non genuit; ergo adoptivus illi in anima exstitit. Quamobrem si cui placet naturarum distinctionem in proprio et adoptivo filio dividere Christum, dividat hominem [g 1Kb] omnino hominis filium. Sed quia ratio veritatis repugnat, ex utroque Deo Patri, ex utroque in utroque parenti, proprius Filius agnoscatur: quia in utroque non nisi unus personaliter aut Dei, aut hominis Filius demonstratur.

[Col. 0444C] 29. Illud vero Vincentii nostri dictum quod infringis, quo animo dictum fuit advertere debes. Non enim hoc protulit ut carnem Christi conditam ante saecula affirmaret, sed ut unam personam Verbi et carnis ostenderet. Dicis enim: »Illa facies quam colonus paradisi fugiit, subjecta creatura fuit, sed non de semine David nata, sed nondum divinitas ex stirpe David corporata, sed nondum in tempore nata.« Ecce quae paulo ante refutabas manifeste profers atque confirmas, dum dicis: »Sed nondum divinitas ex stirpe David corporata.« Quae divinitas ex stirpe David exstitit corporata? Si Filii, ergo propria Patri est facta. Reprehendis Vincentium, de proprietate personae Filii optime sentientem, et non [Col. 0444D] advertis Evangelium hoc idem apertius confirmantem: Nemo ascendit in coelum, nisi qui descendit de coelo, filius hominis qui est in coelo (Joan. III, 13). Necnon et illud: Cum videritis filium hominis ascendentem ubi erat prius (Joan. VI, 63). Dic mihi, ubi erat filius hominis priusquam carnem acciperet? Si in coelo, cur ergo accepit carnem, qui jam carnem habebat, quia dicit filium hominis, ut et eum ostenderet per unionem personae a principio [Col. 0445A] esse, et eum hominem nominatum fuisse. Nam dum dicit filium hominis, ostendit eum filium esse Mariae. Ista quae Vincentio eruditissimo objicis, Evangelio sanctissimo injice, et illud iterum ejus eloquium vide. Abraham exsultavit ut videret diem meum; et vidit et gavisus est (Joan. VIII, 56): et cognosce Abraham subjectam creaturam, non formam incarnatam vidisse. Et scito quia haec [a 1Kb] non secundum naturam carnis profertur, sed secundum unitatem personae firmatur. Absit enim a nobis ut incarnatum Filium ante tempora saecularia aliunde, et non de Maria semper virgine, proferamus. Absit iterum, et procul sit a sensibus nostris, ut per unionem personae illi a Maria initium demus.

30. Velim hic respondeas mihi, utrum Christum [Col. 0445B] in utraque natura verum et unum proferas Filium Deum, an in una Deum, in alia separatim hominem solum et purum. Utrum carnem Christi creatricem omnium secundum unionem personae dicis, an creaturam aperta voce defendis? Quod si eum creaturam tantum, et non adstruis creatorem, te ipsum comprobas transgressorem, qui praetermisso Creatore colla inclinas creaturae. Dii enim, qui non fecerunt coelum et terram, pereant de sub coelo. Et ubi erit illud quod legimus: Quorum patres, et ex quibus Christus qui est secundum carnem, Deus benedictus in saecula. Amen (Rom. IX, 5). Et illud beati Joannis: Scimus quia Filius Dei venit, et carnem induit nostri causa, et passus est, et resurrexit: hic est verus Deus, et vita aeterna (I Joan. V, 20). Et Paulus [Col. 0445C] iterum: Notum vobis sit, fratres, quia Evangelium, quod evangelizavi, non est secundum hominem, neque ab homine accepi illud; neque didici, sed per revelationem Jesu Christi (Gal. I, 11). Quod si Creatorem eum ex omni parte credis, non solum eum ante Adam velis nolis probabis, verum etiam ab initio sine initio fuisse defendes.

31. De anima vero Christi disputas, et eam de semine David non esse decertas, quasi nos de semine eam David dixerimus descendere, aut de proprietatis naturae humanitatis diversa sentire. Dicimus enim non quod humanitas, id est corpus et anima ab initio fuerit corporata, sed quia per indissolubilem verbi Dei conjunctionem uniter in ipso principio exstitit operata. Quomodo, nescio: quia intellectu [Col. 0445D] assequi non [b 1Kb] valeo, secundum quod beatus profert Augustinus: »Hoc, ait, fides credat, intelligentiam non requirat: ne aut non inventum putet incredibile, aut repertum non credat singulare.« Taliter et S. Hieronymus eloquens dicit: »Miraris si ignorem de [c 1Kb] divinitatis mysterium, cum me ipsum nesciam. Interrogas me quomodo divinitas et incarnatio unum sit, cum ego nesciam quomodo vivam. Deum intellexisse, credidisse est: Deum nosse, adorare est. Sufficit mihi scire quod credo, plus autem nec volo, nec cupio. Si amplius scire voluero, [Col. 0446A] et hoc incipio perdere quod credo.« Ante enim praemiserat: »Ego non intelligo aliud sedentem, et aliud scabellum, sed totum in Christo thronus est. Quaerit et dicit, quare vel quare, quomodo sit nescio: et tamen credo quod sit.« Quomodo, inquis, dicemus verus Deus et verus homo? Audi quomodo: Secundum carnem homo, secundum verbum Deus [d 1Kb] : sed caro et Verbum unus Filius, Deus verus et certus. A matre natus ut dicis tempore, sed sempiternus a Patre. Sed sequere clausulam totam: duabus in substantiis persona sola est numinis. Quod vero non derelictus fuit a Divinitate, jam quantum valui in priore epistola dilucide doctorum fluenta firmavi; et totum hoc recensiri, onerosum legentibus vidi: praesertim cum a te dilecte non fuerit extenuatum, [Col. 0446B] nec in aliqua parte temere violatum. Sancti Fulgentii, vel beati Hieronymi, seu praeclari Augustini, vel aliorum validas voces intexui, quas nec infrigere voluisti, nec debuisti, forsitan nec valuisti. Haec pro captu virium mearum digessi, et non quantum debui, vel quantum dignitas materiae postulabat, sed quantum posse mihi exstitit, posui. Praesertim quia, ut me amplius nosti, hebetudine detineor linguae, et praepedior ingenii tarditate. Tuum est, reverendissime, probare quod dixi, et deinceps non progredere in aliud quod non possit defendi.

32. Illudque iterum Junnilii reducito menti: Distinctio, unitio, alternatio. Distinctio est enim, quae secundum naturas loquitur, ut inconfusas earum proprietates ostendat. Unitio, quae in una persona [Col. 0446C] unitatem duarum asserit naturarum. Alternatio, quae in [e 1Kb] humana divinis, et divina humanis: utrumque in uno Filio, ut inconfusum, ita indivisum, assignat: hanc alternationem, dum ipse non nescias, qualiter praetergredi causa vincendi procuras? Secundum hanc alternationem Vincentii nostri dicta intellige, et plane eum non dicebis errasse. Quaero igitur, et iterum quaero, ut a tuo hujusmodi asserta demas perenniter animo, nec de tam difficilioribus quaestionibus abrupte et leniter disputet, de quo, absit, nomen catholici perdas, et infirmioribus scandalum has: quia haec malae assertionis inventa audacia, perfidiae et impietatis est massa; et jam antiquitus a doctoribus inlustribus radicitus amputata.

[Col. 0446D] 33. Nestoriani, ut ait noster lumen Isidorus, a Nestorio Constantinopolitano episcopo nuncupati, qui B. Mariam Virginem non Dei, sed hominis asseruit genetricem, ut aliam personam carnis, aliam faceret deitatis. Nec unum Christum verbo Dei et carne credidit, sed separatim, atque sejunctim; alterum Dei, alterum hominis praedicavit. Memento illud egregii Augustini responsionis eloquium: Illa persona quam genuit Pater ante saecula, ipsam genuit Virgo cum carne. Atque illud S. Joannis adverte: Ego sum et primus et novissimus, qui [Col. 0447A] fui mortuus, et ecce sum vivens in saecula saeculorum. Amen (Apoc. I, 17). Et propheta: Si affiget homo Deum suum, quoniam vos affixistis me? (Malac. III, 8.) Unde et Dominum gloriae crucifixum legimus (I Cor. II, 8), cum in hoc quod Dominus gloriae est, crucis non sensisse dispendium sit certum.

34. Concilii Ephesini percurre sententias, et Hieronymi praeclari, seu Fulgentii, vel aliorum, maximeque pene temporis nostri Beati Libanensis presbyteri, et plane nunquam propter assumentem venerabis assumptum, nec propter invisibilem adorabis visibilem, sed assumptum et assumentem, invisibilem et visibilem, unum mox tuum venerabis vel omnium Redemptorem. Haec fides est Ephesini concilii, haec et nostra professio. Pro hac etiam, si res [Col. 0447B] exegerit, gladio cervicem praebebo. Unum tantum in finem hujus epistolae fraterno suggero more: ut quaeque digesta sunt, non accepta sint dure: quia non intentione victoriae, sed veritatis intentione in haec verba descendi. Vestrum estque dicta minus sale condire: et verbositati vel imperitiae meae veniam impertire. Semel enim fassus sum, non per artem Donati incedere, sed inscientiae meae mihi congenitae innitere. Nec fas est, ut cujus contra regulam surgo, ipsius regulae quam destruo incedam tropo. Miror tamen cur Varronem secutus, lac dicere volueris: cum Caesar dicat: Nullum nomen duabus terminare litteris mutis. Sed haec et alias.

35. Nunc ad propositum revertamus, et omnia quae scripta sunt, amoris causa dicta probemus. [Col. 0447C] Non enim inimicanti studio, sed amanti voto cuncta digessi, in ea quae te crudelibus, ut dicitis, trabibus demulcavi, et ut puto profectuosum, nam non inutile fuit, ut pote qui responsum multi jam temporis debitum severitate sua, imo rusticitate, exhibuit, et tacentem et diu silentio studentem, in eloquio erumpere fecit. Praestitit quod blandiloquacida [a 1Kb] non valuit, et desideratum nobis amici indiculum misit. Nec me Antisthenem philosophum, teque Diogenem, asseras esse; cum non discipulum, sed magistrum in omnibus approbes fore, quia non praebes caput ferienti et submittis, sed accerrimo crudelique me satis mucrone petis. Hic certe est Antisthenes qui cum gloriose docuisset rhetoricam, audissetque Socratem, dixisse fertur ad discipulos: Abite, et magistrum [Col. 0447D] quaerite: ego enim jam reperi. Sed quid, quaeso, amantibus durum? quid amicis poterit esse severum, cum nec ipsa mors potest divellere quos charitas indissolubilis junxerit Christi?

36. Secundam epistolam vestram tristes et pene ad inferos usque dimersos accepimus, et vel quantulumcunque in doloribus solamen ex amici scripta nos habuisse cognovimus. Ad quam respondere nil prae lacrymis potuimus, quia et musica in luctu importunam vel intempestivam narrationem a majoribus [Col. 0448A] dictam perlegimus (Eccli. XXII, 6). Hoc solum in procinctu [b 1Kb] respondimus, quia si caro Christi ideo non est Patri propria, quia non fuit ab eodem suscepta; ergo nec Filius in divinitate totus est proprius, quia non est cum Patre una persona, nec pariter humanam induit [c 1Kb] formam. At si proprium Patri dicis in toto Filium, et non ex Patre praedicas adoptivum; propriam carnem, velis nolis, Patri dicebis, sine qua tertiam credere in Trinitate personam non vales. Ipsa enim est Deus et homo tertia persona perfecta et plena, et, ut credo, a Patre et Spiritu sancto in nihilo minorata: nisi forsitan Filium proprium Verbum tantummodo credis, et corpus ab eodem susceptum sicut indumentum deposuisse iterum unde sumptum fuerat dicis. Aut quartam personam [Col. 0448B] naturam humanam asseris esse, et non Trinitatem, sed quaternitatem libera voce defendis.

37. Quod vero scriptorem erratum causaris, nescio cur hoc indidere volueris. Nos enim sententiam Ephesini consilii integram posuimus, nihilque de proprio in eadem augmentando confecimus, nec demendo detraximus. Quod si syllabam demptam aut auctam inveneris de ipsa sententia Ephesini synodi quam infringis, scire debes quod velocitas hoc patraverit scriptoris, non intentio aliena dictantis: quia incongruum est, et pene stulti hominis et vesani, testimonia doctorum in suffragio proprio uti, et de proprio hanc sententiam polluere; ac disputanti contra se responsionis linguam per stultitiam propriam acrius acuere. Noli, reverendissime, in tantum [Col. 0448C] nos stultos putare, ut aestimes nos in aliena editione aliqua minuere [d 1Kb] , aut secus quam positum est, dicta majorum temeritati petulanti usurpare. Hoc enim profani est, et sacrilegae mentis, non catholici vel quantulumcunque fidelis. Quod si aliqua dempta invenisti vel aucta, in synodi sancti a nobis excerptis decretis, membri deputa culpae exterius servientis [e 1Kb] , non menti interius praesidenti. Vale, mi domine, et semper in fructibus Scripturarum laeta gramina carpe.



V. ITEM ALIA EIDEM JOANNI DIRECTA.

Aurelio Flavio JOANNI Paulus ALVARUS.

1. Post disputationem inscientiae nostrae de duabus [Col. 0448D] quaestionibus non sufficienter, ut pote tantae materiae congruentem, sed mediocritate ingenii nostri undique, non medie, temperatam; hactenus silui, et in coepto [f 1Kb] silentio decreveram permanere, quousque rescripto eloquentiae vestrae aut retunderer, aut probarer: sed quia amor internus, aut si commodatius dicitur dilectio, quae charitas aptius in divinis voluminibus nuncupatur, interna obtinens extuat, et extuando modum non servat; inde ordinem litterizandi non servans, atque extraordinario more me totum ipse comatum [Col. 0449A] non nesciens, et primus, et medius, et novissimus scriptor accedo verbosus: ut qui in initio impuli, et in medio coepta disserui, concludam in finem. Hoc itaque faciliter crederem, si cum pectore inscio [a 1Kb] disputarem. At cum constet Latini eloquii fluvium, imo torrentis impetum fluentem impetisse vitreum elementum; quo pacto cludendi mihi erit data facilitas, cui et copiosa [b 1Kb] assertoris fecunditas, et proprii ingenii tarditas, et talenti crediti obviat parvitas? Et licet insita naturalibus locis existat voluntas Dei [c 1Kb] , tamen demitur opplementi facultas, ei certe cui ex omni parte indicitur remorationis debilitas. Inchoatio enim ex nostro est pensa arbitrio; conclusio in utrorumque manet judicio. Nunquam enim sedatur responsio, nisi prius converscatur [d 1Kb] invectio. Et fit [Col. 0449B] flexuosa catenula, et catenatim contentio flexuosa, quae nec invectionibus cluditur [e 1Kb] , nec responsionibus terminatur. Haec inter praecipuae eloquentiae viros saepe intenditur, crebre inquiritur, frequenter praetexitur. Habet emolumentum aequiperationis, si inter pares haec eadem distendatur funis. At si inter inaequales protrahitur restis, dejicitur impos, erigitur fortis, vires tripudiant, debilitas gemit. Est et tertium non exspectandum [f 1Kb] , sed detestandum, calumniae jurgium, quod solitum inter insolentium oriri tumultuosorumque conventum. Qui et fecunditate eloquentiae caret, et verbositates dicacitatum [g 1Kb] male fortiter tenet: qui et loqui penitus nescit, et perstrepens importune, nunquam silere novit: verbose clamans, et clamose verbositans. Gracule [h 1Kb] garrula, [Col. 0449C] et ferarum rictu [i 1Kb] barrituque enormi . . . . . hiatibus undique hiulca. Quae inter obstinatissimas mentes fuerit oborta a simultate linguae in verbera vertitur funde. Et res quae sermone terminata gratificat, manibus ac stirpibus, rastribusque nodosis finita macerando membra moestificat.

2. Habet inter sapientes ac morigeros disputatio saporis dulcorem: inter stultos ac inconditos amarissimum acerbumque dolorem. Hic sapientia dulce mei sumitur: illic vecordia tumultuante fel volvitur. Quod inter sapientes geritur conlatio dicitur: quod inter vecordes, tumultuatio verius nuncupatur. Sapientium jurgium dilectione finitur: insipientium amor pinguis et dulcibus [j 1Kb] terminatur. Isti contendendo ad meliora proficiunt; illi rixando ad pejora [Col. 0449D] deficiunt. Istis charitas ministrat eloquium: illis rixa fustem defert nodosum. Ab istis pax et odor emanat: ab illis odium et fetor exhalat. Sapientum memoria posteris proficit: stultorum error cum ipsis deficit. Moritur sapiens, et post mortem virescit: moritur stultus, et post mortem putrescit. Contentio sapientum [Col. 0450A] delectamentum est secuturis: divaricatio stultorum horror est persistentis. Prudentium rixa favum impendit: stultorum lucta calcem implodit. Ista scientia fontibus [k 1Kb] crescit: illa alapis pugnisque calescit. Habent utraeque limites suos, et utrarumque diversos aestus [l 1Kb] ; pro qualitate propria generat fetos. Generemus ergo, reverendissime, adultos et verilitate vegetatos filios juventutis, qui possint parentes ditare praemiis indisruptis. Et cum Propheta de nostro dicamus: A timore tuo concepimus, et parturivimus spem salutis. Imitemur sapientum in conversatione nostra exemplum, et philosophorum verissimorum aemulemur in omnibus gestum: non aemulatione vincendi nostrum accuset [m 1Kb] intellectum, sed proficiendi studio regat totius nostri operis gestum. [Col. 0450B] Sit concordia mera et castitas indivisa, moxque verborum ducetur pro nihilo pugna. Crede mihi, frater, imo aetate Pater, quod dilectione fudi, quaeque in tractu ipso confeci; nec livore aliquo, quod absit, sed charitate quae nobis perenniter adsit. Unde quae duriori eloquio aspera fuerunt, refellendi necessitate cognoscite more defensionis elicita, non contentionis zelo confecta [n 1Kb] . Nam atramentum mihi amor infudit [o 1Kb] et stylus conscriptionis non pinna, non calamus, sed dilectio fuit. Jam vero litterae non tantum manu, quantum mente conscriptae, universae charitate fuerunt confectae. Verba tamen et locutionis ipsius edictio, vel significationis sententiarum in cumulo nil aliud quam ex jecore rorata fuit affectio. Quod rogo etsi imperite digesta, tota offensa [Col. 0450C] mihi existat omissa: sic vestra non requirantur admissa [p 1Kb] . De caetero, mi dilecte, erant multa secreta et mystica, quae cum vestra bonae valetudinis partirem clementia, si prosperitas mihi arrideret saeculi, aut terminum sentirem flagelli.

3. Sed quia divina justa censura non quantum meremur leniter nostra undique atteret mala, non sinimur respirare vel paululum in illis [q 1Kb] quae nobis erant animi ad profectum. Ut sapientiae secreta rimemus, et in altioribus quaestionibus alas disputationis nostrae a terra altius coelo tenus extendamus; quatenus terrena relinquentes, et cibum serpentis pulverem contemnentes, sumamus columbae illius quae manifestiores visui alas deargentatas habet expositas (Psal. LXVII), et velut omnibus aspicientibus [Col. 0450D] quasi invitando sibi candore puritatis innocentiae pansos: occultiorem vero sensum in auri pallore quasi intrinsecus non omnibus, sed introrsum respicientibus, pandit. Ob quod et dorsi posteriora aurea gerit. Quid enim columba nisi Spiritus omnimode sanctus in cujus specie apparuit visus? Et ideo quia [Col. 0451A] Scriptura sacra Spiritu Dei exstat scripta, inde et super faciem argenteam, et interiora gestitat aurea, cujus merito dixerim alas quidquid historialiter continet quidquid moraliter docet, quidquid active informat: dorsum vero non indigne accipitur omne quod mysticum, quod spiritale, quodque gerit allegoriae nube levatum [a 1Kb] . Ac per hoc Scripturae sacrae ex corpore et spiritale vigore consistunt: et sicut membratim foris hebetioribus lectoribus patescunt, ita prudentioribus invisibilibus spiritale vigore clarescunt.

4. »Recte itaque procuratum est, ut ait beatus, laude egregia praedicandus, Eucherius, ut illa eloquiorum castitas a promiscuis cunctorum oculis abdito [b 1Kb] suo quasi quodam velamine pudicitiae contegeretur: [Col. 0451B] at divina optime dispensatione provisum est ut scripta ita tegerentur, coelestibus obumbrata mysteriis, ut secreto suo ipsa divinitas operiebatur [c 1Kb] .« Hujus argenteae aureaeque columbae speciem saeculares nesciunt litterae, ignorant philosophi, nec vestri potuerunt scire grammatici, sed tantum [d 1Kb] nostri idiotae, et rustici, et manus callosas gerentes ex opere. Unde et noster rusticus cum ficum insereret, invenit quod sophistici nescierunt. In principio erat Verbum, et Verbum erat apud Deum, et Deus erat Verbum. Hoc erat in principio apud Deum (Joan. I). Hoc Plato doctus nescivit, hoc Tullius eloquens ignoravit, hoc fervens Demosthenes nunquam penitus indagavit. Aristotelica hoc non continet pineta [e 1Kb] contorta, Chrysippi hoc non retinent acumina flexuosa. [Col. 0451C] Non Donati ars artis regulis indagata, nec totius grammaticorum oliva disciplina. Geumetrici, ex terra vocati, terrena et pulverea prosecuti sunt: rhetorici verbosi superflui aerem vento repleverunt inani: dialectici stricti regulis, et undique syllogismis perplexi, dolosi et callidi, delusores verborum sunt verius quam structores rerum dicendi. Arithmetici numerorum causas indagare sunt nisi, sed eorum medullam non potuerunt sentire, quanto magis dicere [f 1Kb] . Musici inflatores vani ventorum flaviles prosecuti sunt auras, et ad veritatem illius musicae artis nunquam potuerunt subrigere alas. Jam vero astrologi coelotenus voluerunt pennis volare, sed in tantum non potuerunt illuc fanorum ductu conscendere, ut magis terrenam in coelo quam coelestem in [Col. 0451D] terra indiderent rationem. Nam dum arietes et tauros, scorpios et kancros, leones et ursos, capras et pisces in coeli climate locaverunt, quid aliud quam terrena in coelestia sublimarunt? nescientes enim naturam coeli, et de eo quod nesciebant temere disputare tenderunt ad inclita ausum: sed nihil produxerunt tali materiae dignum, quia spiritum per humanum, non haec per spiritum rimarunt divinum.

[Col. 0452A] 5. Quod si horum hominum litteras spiritali vigore quis dicit esse confectas, procul dubio contraria fidei asserit nostrae, et hostis ac infamator est Scripturae divinae: dum et linguam Leviatham, ligatam Christi jam hamo, et maris Aegypti linguam, Redemptoris desolata adventu, nunc asserit quocunque vigere nisu: et tali divinas asserit Scripturas stylo confectas, quali fuerunt philosophorum inanes doctrinae et falsae. Et ubi erit illud nostri Psalmographi dictum: Eloquia Domini, eloquia casta; argentum igne examinatum, probatum terrae, purgatum septuplum (Ps. XI). De qua et superior doctor dicit egregius: »Nec mirandum quod sermo divinus, prophetarum apostolorumque ore prolatus, ab usitato illo hominibus scribendi modo multum recesserit, [Col. 0452B] facilia in promptu habens, magna in interioribus suis continens; quia et revera fuit congruum, ut sacra dicta a caeteris scriptis [g 1Kb] , sicut merito, ita et specie discernerentur, ne illa coelestium arcanorum dignitas passim atque indiscrete cunctis pateret, sanctumque canibus, et margaritas porcis exponeret.« Et quia saecularis scientia ideo nec aenigmatice prophetizat, Psalmista dicit: Tu dirupisti fontes et torrentes, tu exsiccasti flumina Ethan (Psal. LXXIII). Fontes et torrentes disrupit Dominus, dum fluenta veritatis in apostolorum suorum aperuit cordibus. Ad quorum doctrinam sitientes videlicet pergimus, ac mox veritate plenas nostras lagungulas [h 1Kb] reportamus. Sed horum apertione fontium fluvii Etham exsiccati existunt, quia ut doctrinae veritas per fidem [Col. 0452C] apparuit, gentilium falsa scientia ora conclusit.

6. Sed ad probanda nostrae Christianitatis eloquia veneranda, et gentilium exsecrabilem Deo et hominibus comprobanda, multorum doctorum in unum cor vertimus [i 1Kb] : et testimonia quae penes me hahentur hactenus congregata, vel de illa quaestione secunda, ubi de divinitate Christi et humanitate nostra fuit vobis responsio temperata, plura doctorum legimus floscula, quae nobis erunt quandoque mittenda, si responsio fluvii vestri nobis identidem existerit obvia. Verum haec et alia congruo tempore servantes, et in omnibus [j 1Kb] temperantiae modum tenentes, ad illum flectere articulum congruit, quod mentem macerat, et animam urit. Quod nec cogitare valeo, nec dicere queo. Ob quod et hujus inquisitionis [Col. 0452D] caeptum nunc exstat innectum.

7. Unde rogo, peto et flagito, ut cor tuum in mentem mirabilem mihi totam a curis saeculi liberam praepares, et ad ea quae inquiro rimanda enucleatius vigiles: forsitan aperietur mihi per fraternale solatium, quod hactenus manet occultatione sua quadam sepultum. Denique quaestiones de hominis anima a multis agitatas cognovi, inter multos discursas perlegi: [Col. 0453A] sed liquide inde apertiora indicia nunquam inveni. Sed quid repererim, quidve apud viros inlustres disputatum cognoverim, tota hic non verba retexendo, sed sensim breviando narrabo: et quae sint, vel qualia quae de illa me identidem movent licet rustice indagabo; ut qualiter [a 1Kb] inscientiam meam doceas, vel documentis me instruas apertius. Scias de animae immortalitate duos soliloquiorum beatissimus Augustinus conscripsit libellos, doctrina profluos, et evidentioribus indiciis abunde perfusos. In quibus immortalitatem ejus verissime et copiosissime, quibus valuit assertionibus, comprobavit: sed et in libris quos de Civitate Dei idem doctor beatus adtitulavit, plura ac fortia compugnatione animae et carnis inseruit: et quod de peccato praevaricationis [Col. 0453B] ipsa impugnatio inter carnem et spiritum orta sit, certissime comprobavit. Sed de illo quod ego cupio nil penitus tetigit. Item beatus Hieronymus de Natura Animae libellum parvum composuit, et contra eos qui eam ex traduce ortam asserunt, et quomodo corpus ex corpore sic anima nasci ex anima; varie ac fortissime dimicavit: eamque novam fieri quotidie nascentibus multis Scripturarum testimoniis affirmavit, et ad extremum originem ejus nescire se dixit. Sed et in dogma sanctorum Patrum idem sanctissimus dixit: Non spiritum Dei animam esse, sed flatum creationis actum, non generationis expromptum; ubi et animas novas semper nascentibus creari dixit. Nec eas in semel creatas in principio, ut Origenes fingit, nec [Col. 0453C] per coitum seminari, sicut aliqui Latinorum praesumptores contendere, affirmavit. Nam et egregius Augustinus, in jam dicto Civitatis Dei opere, identidem flatum Dei animam non ex substantia Dei eleganti similitudine comprobavit. Et iterum Claudianus contra opuscula suppresso nomine Cassiani tres libros de animae invisibilitate vel incorporalitate confecit, in quibus beatum Hilarium probe sentientem ausus reprehendere fuit. In quibus subtili satis et pene incomprehensibili assertione, dialectica arte et ingenio elaborata, id multis et pene superfluis conatibus per geometricas formulas est nisus ostendere: quod nullus catholicorum eum fecisse poterit conlaudare. Illud videlicet quod natura animae incorporea et invisibili etiam a Deo asseruit esse. Item [Col. 0453D] jam dictus praeclarus ac beatissimus doctor Hieronymus Marcellino cuidam ex Africa percontanti de origine animae ita rescripsit: »Quinque sunt, inquit, opiniones de anima: prima lapsam de coelo, ut Pythagoras philosophus, omnesque Platonici, et Origenes putat; altera de substantia Dei, ut Stoici, Manichaei et Spana Priscilliana haeresis suspicatur. Tertia, in thesauro habeantur olim conditae, ut quidam ecclesiastici stulta persuasione contendunt. Quarta, ex traduce, ut quomodo corpus ex corpore, sic anima nascatur ex anima, et simile cum brutis [Col. 0454A] animantibus conditione consistat, ut Tertullianus, Apollinaris, et maxima pars occidentalium autumat. Quinta, quae nostra et verior est, quotidie a Deo creantur, mittuntur in corpore, secundum Evangelium: Pater meus usque modo operatur, et ego operor (Joan. V).«

8. Item beatissimus Augustinus in libris de Libero Arbitrio quatuor posuit, sed nullam ex ipsis firmavit, sed consentionem suam ab omnibus abstulit, et quae verior esset, Dei scientiae dereliquit. Quintam Priscillianorum dimisit, quam eo tempore ignorasse in epistola ad beatum Hieronymum per Orosium directa confessus est. Hanc ergo opinionem qua animae novae dicuntur in corpore quotidie a Deo creari, idem S. Augustinus beati Hieronymi dicit existere, [Col. 0454B] contra quam in eadem epistola per Orosium missa multo viriliter decertavit, ait enim: »Dic mihi, si animae singillatim singulis hodie nascentibus fiunt; ubi in parvulis peccant, ut indigeant in sacramento Christi remissione peccati, peccantes in Adam, ex quo caro est propagata peccati: aut si non peccant, quia justitia Creatoris ita peccato obligantur alieno, cum exinde propagatis membris mortalibus inseruntur, ut eas nisi per Ecclesiam subventum fuerit, damnatio consequatur; cum in earum potestate non sit, ut eis possit gratia baptismi subveniri. Tot igitur animarum millia, quae in mortibus parvulorum sine indulgentia Christiani sacramenti de corporibus exeunt, qua aequitate [b 1Kb] damnantur, si novae creaturae, nullo suo praecedente peccato, sed voluntate [Col. 0454C] Creatoris singulae singulis nascentibus adhaeserunt, quibus eas animandis ille creavit et dedit, qui utique noverat, quod unaquaeque nulla sua culpa sine baptismo Christi de corpore fuerat exitura? Quoniam igitur neque de Deo possumus dicere, quod vel cogat animas fieri peccatrices, vel puniat innocentes; neque fas nobis est, ut eas quae sine Christi sacramento de corporibus exierint, etiam parvulorum, non nisi in damnationem trahi; obsecro te, quomodo haec opinio defendatur, qua creduntur animae non ex illa una primi fieri hominis, sed sicut illa prima uni [c 1Kb] , ita singulis singulae.« Et post multa ad locum sic dicit: »Sed cum ad poenas ventum est parvulorum, magnis, mihi crede, coarctor angustiis, nec quid respondeam prorsus invenio. Non [Col. 0454D] solum eas poenas dico, quas habet post hanc vitam illa damnatio, quo [d 1Kb] necesse est trahantur, si de corpore exierint sine Christianae gratiae sacramento, sed eas ipsas quae in hac vita dolentibus nobis versantur ante oculos. Quas enumerare si velim, prius tempora quam exempla deficiunt. Languescunt aegritudinibus, torquentur doloribus, fame et siti cruciantur, debilitantur membris, privantur sensibus, vexantur ab immundis spiritibus. Demonstrandum est utique quomodo ista sine ullu sua mala causa juste patiantur [e 1Kb] . Non enim dici fas est, aut [Col. 0455A] ista ignorante Deo fieri, aut eum non posse resistere facientibus, aut injuste ista vel facere vel permittere.« Et post pauca: »Deus bonus, Deus justus, Deus omnipotens: hoc dubitare omnino dementis est. Tantorum ergo malorum quae fiunt [a 1Kb] in parvulis causa justa reddatur.« Item: »De ingeniorum vero diversitate, imo absurditate, quid dicam: quae quidem in parvulis latet, sed ab ipsis exordiis naturalibus ducta [b 1Kb] apparet in grandibus, quorum nonnulli tan tardi et obliviosi sunt, ut ne prima quidem discere litterarum elementa potuerint. Quidam vero tantae sunt fatuitatis, ut non multum a pecoribus differant, qui murriones [c 1Kb] vulgo vocantur. Respondetur fortasse, corpora hoc faciunt [quae nova creantur singulisque nascentibus.] [d 1Kb] Sed nunquid [Col. 0455B] secundum hanc sententiam, quam defendi volumus, anima sibi corpus elegit, et in eligendo cum mitteretur [e 1Kb] , erravit? aut cum in corpus cogeretur intrare necessitate nascendi, alia corpora praeoccupantibus animarum turmis, ipsa aliud non invenit, et sicut in spectaculo aliquo locum, ita carnem non quam voluit, sed quam valuit occupavit? Nunquid haec et talia dicere possumus vel sentire debemus? Doce igitur quid sentire, quid dicere debeamus, ut constet nobis ratio novarum animarum singulis corporibus singillatimque factarum.« Et ad extremum: »Beatus quidem Cyprianus non aliquod decretum condens novum, sed Ecclesiae fidem firmissimam servans, ad corrigendos qui putabant ante octavum diem nativitatis non esse parvulum baptizandum, [Col. 0455C] non carnem, sed animam dixit non esse perdendam, et mox natum rite baptizari posse cum suis coepiscopis censuit. Sentiat quisque quodlibet: tantum contra apostolicam fidem non sentiat, quae ex unius delicto omnes [f 1Kb] in condemnationem duci praedicat, ex qua condemnatione non liberat nisi gratia Dei per Jesum Christum Dominum nostrum, in quo omnes vivificantur quicunque vivificantur. Contra Ecclesiae fundatissimum morem nemo sentiat, ubi ad baptismum, si propter parvulorum sola corpora curreretur baptizanda [g 1Kb] , offerentur et mortui. Quae cum ita sint, quaerenda causa atque reddenda est quare damnantur animae, si praeter Christi sacramentum parvuli moriantur: damnari enim eas, si sic exierint de corpore, et Sancta Scriptura, et sancta [Col. 0455D] est testis Ecclesia. Unde illa de animarum novarum creatione sententia, si hanc fidem fundatissimam non oppugnat, non sit tua [h 1Kb] .« Pro quo ostendit hanc opinionem solius sancti Hieronymi esse; nam et in Epistola ad Evodium de sancta Trinitate et columba [i 1Kb] , idem S. Augustinus sic dicit: »Scripsi etiam ad sanctum presbyterum Hieronymum de [Col. 0456A] Animae origine consulens eum, quomodo defendi posset illa sententia, quam religiosae memoriae Marcellino suam esse scripsit, singulas animas novas nascentibus, fieri, ut non labefactetur fundatissimae Ecclesiae fides, qua inconcusse credimus quod in Adam omnes moriuntur, et nisi Christi gratia liberentur, quod per suum sacramentum etiam in parvulis operatur, in condemnationem trahuntur.«

9. Hoc ideo ut firmarem hanc catholicam de animae conditione opinionem prius a S. Hieronymo exortam, aut, si commodatius dicitur, prius probatam. Nam et egregius vester, imo communis noster Isidorus, quid in Differentiarum de Beato dicat Ruspensi Fulgentio pernosse facile est et in promptu consistit: ubi duas opiniones ab eodem se invicem [Col. 0456B] impugnantes produxit, seque destruentes aequali eloquio temperavit, nullamque ex ipsis quocunque vigore firmavit. Haud dubium quod nullam ex ipsis ausus exstitit affirmare. Et sicut beatus Augustinus in libro de Libero Arbitrio quatuor opiniones ita credidit contractandas, ut omnes aequali lance pensatas plus suspenderet quam firmaret; ita S. Fulgentius opiniones duas, id est novas creari, vel ex traduce cum corpore seri, dubio identidem magis destruentes se, quam aedificantem aliquam, roboravit. Per quod perspicue claret, ab antiquioribus viris nihil firmative ex hoc fuisse digestum. Verum quia interrogatio B. Augustini acutissime et sufficientissime contra hanc catholicam, quae nunc nobis est, opinionem, contendit, et quantum potuit elisit eam [Col. 0456C] atque destruxit, rogo, ut si alicubi responsum beatissimi Hieronymi eidem latum legistis, nobiscum communicare non dedignetis, aut caeteri in cujuscunque doctoris opera congruentem responsionem tanti doctoris inventioni percurristis. Nec fac est ut Orosius vigil in lenio [j 1Kb] , qui ob discendam tantum animae originem a claro Augustino missus magno Hieronymo exstitit, et vivente eodem sanctissimo Hieronymo regressus identidem fuit, sine aliquo evidenti indicio et palpabili ratione, protinus remearet: praesertim cum suae opinionis per eum destructionem ab Augustino cognosceret, latissime et enucleate digestam. Et qui solitus erat ultro eloquentiae fontes dimittere, et scaturientibus venis aquas vitae rivatim manare; nunc maxime rejiceret, [Col. 0456D] et meatus suos quasi quodam monte saxeo obtura tos doleret, quando et materies postulabat, et causa responsionis specialiter perurgebat? Sed aut incuria posterorum abolita, aut ad nostras manus minime hactenus exstat perventa. Unde si responsum ejus ubicunque vidistis, quale sit notescite et sufficit nobis.

[Col. 0457A] 10. Sin aliter, quid cupiam edisserere non moreris. Interrogo enim, et satis desquiro, quis ex utroque homine [a 1Kb] mundatur baptismo, utrum corpus, qui exterior ab Apostolo est dictus (Rom. VII), an interior, qui spiritus, vel anima est appellatus? Et si corpus tantum et non anima, cum corpore, superius dictum recenseam Augustini: Cur non baptizantur et mortui? Et si anima, quid diluitur in illa, quae non a primo homine exstitit propagata, sed noviter a Deo singillatim unicuique creata? Hac disputatione proclive ostenditur, corpus tantum ex originali propagatum delicto, quod ex Adae propagine per traduces liquore quodam oritur saeculo: anima tamen quae nova et absque aliqua corpori infunditur culpa, cur baptismi mundetur ab unda, quae nec in primordio exstitit transgressionis praecepti in protoplasti delicto [Col. 0457B] comestione interdicti arboris sauciata, nec in mundo veniens in corpore vitio concretionis sative compacto exstat inclusa. Absurdum enim est, satis a veritatis linea devium, et omnibus modis est alienum, aut eluere non penitus inquinatum, aut mundare cujuspiam insensibile membrum. Si enim corpus tantum mundatur, quod immobilem gerit statum, et nisi fuerit spiritu vivificante animatum, insensibile magis metallum, quam alicujus rei invenietur necessario aptum: ergo fatendum est, non ad redimendas animas Christum Dominum descendisse de coelo, quae non sunt Adae infectas originali delicto, sed ut corpora tantum redimeret, quae ex traduce peccantis orta manerent [b 1Kb] . Et quis hoc insipiens vel cogitare leviter audeat? Quod si animarum potius quam corporum [Col. 0457C] exstat redemptor, reddenda est causa creationis ipsius [c 1Kb] , ne in dubium veniat redemptionis illius. Si cecidit, erigitur; si coeno infecta est, eluitur; si captivata est a serpente, redimitur. Si autem nec cecidit in parente, nec coeno infecta est originali, nec decepta est in primis hominibus a serpente, cur si non tingitur aquis, mergitur flammis? Nunquid alieno peccato damnatur, et pro corpore qui ab eorumdem parentum hactenus origitur [d 1Kb] , igni perpetuo mergitur? et cur tenetur alieno, quae libera est suo? Unde peto ut si hanc quaestionem ubicunque ita aut a me proponitur enodatam legistis, me reciprocare citius non moreris: sic semper perpetuo floreatis. Vel quid inde tenendum sit, vel credendum, vel qualiter justitia [Col. 0457D] Dei in condemnatione innocentium animarum sit defendenda, stylo evidentiori, et documento verifico indicetis, atque luminositer cuncta nobis oris vestri aperta sententia revelet serenitatim deprompta. Sic coelestibus mereamini hic et in futuro munerari de praemio vigore aethereo, et felicitate coelestis patriae indisrupta. Amen. Finit.





VI. ITEM EPISTOLA JOANNIS SPALENSIS ALVARO DIRECTA.
[Col. 0458A]

Inlustri, eximio celsoque ALVARO JOANNES, minimus omnibus, in cunctis extremus.

1. Cum diebus omnibus et momentis studium sapientiae vestrae et sollicitudinem pervigilem circa utilitatem fidei catholicae comprobaremus, grates Deo egimus quia lumen vestrum diu redolet in occultis, perpetim lucet et in publicis, plerumque radio sui fulgoris in finibus resplendet universis, interdum concrescit ut pluvia in eloquiis cunctisque divinis: crebro quasi imber super gramina eloquia mittis, et sicut stillae super herbas doctrinam eximiam infundis. Et quia in his omnibus praesul existis, faciat te Dominus longitudinem dierum implere in annis, [Col. 0458B] et ostendere super te vultum suae pietatis, ut a tetris erutus caliginibus [e 1Kb] , sodalibus in locis ocius conscendere merearis. Amen.

2. Postremo quidquid sapientia vestra de quinque causarum animarum connexione multiplicat, et quaestiones diversa [f 1Kb] inter se defendentes, et in multis diversa sentientes, utcunque potuimus animadvertimus, et quaeque ex inde majoris nostri senserint intelleximus. Addit tamen prudentia vestra, ut si alicubi responsionem beati Hieronymi egregio Augustino perlegimus, dulcedini vestrae transmittere non tardemus. Vivit Dominus, et vivat anima tua, quia nihil exinde legerim rescriptum [g 1Kb] , nisi tantum beati Ambrosii legerim dogma adversum eos qui animam non confitentur Dei esse facturam, aut ex [Col. 0458C] traduce dicunt esse exortam, aut portionem Dei asserunt esse praedicatam. Quid inde suprafatus doctor egregius senserit, quidve institerit, quid tenendum esse docuerit, breviter summatimque vobis transmisimus, quia sapienti ex multis sapientum dictis sufficere credimus parva.

3. Sic enim in initio dictionis suae affatus est: »A me exiet spiritus, dicit Dominus, et omnem flatum ego creo. Nonne iste est Deus, qui vocat puerum suum Jacob et Israel servum suum, qui finxit eum in utero? Nonne hic est factor animarum, de quo dictum est: Qui fingit singillatim corda eorum? (Psal. XXXIII, 15.) Et Apostolus ait: Qui me segregavit de utero matris meae (Gal. I, 15). Qui habet potestatem segregandi, habet et in utero fingendi. Vides [Col. 0458D] ergo Deum et formatorem esse in utero, et finctorem animarum, quia ipse Dominus sic loquitur: Pater meus usque modo operatur, et ego operor (Job V, 17). Et Moyses lator legis: Qui percusserit mulierem calcem, et ab dum [h 1Kb] projecerit figuratum, dabit omnia muliebria secundum voluntatem viri sui. Si autem projecerit jam figuratum, dabit oculum pro [Col. 0459A] oculo, livorem pro livore, animam pro anima (II Mach. VII, 22). Vides ergo figuratum in utero animam accipere.

4. Nam et mater septem filiorum ait: Nec ego quid [a 1Kb] vobis in utero membra compegi, sed Deus. Et iterum ipsa loquitur: Nec ego animam vobis dedi, sed Deus compaginator corporis, et liniator omni carne et figurator, animam vobis dedit (II Mac. VII, 22). Et apud Isaiam sic dicit: Dominus Deus qui firmavit coelum, et solidavit terram, et quae in ea sunt, dat flatum hominibus qui super eam sunt, et spiritus calcantibus eam (Isa. XLII, 5). Job [b 1Kb] item: Quem docere voluisti? nonne eum qui fecit spiramentum tuum? (Job XXVI, 4). Et Isaias: Dominus Deus tuus, qui finxit te servum sibi in utero (Isa. XLII, 24). Et Esdras: Solus es tu, Deus, et una plasmatio tua, nos sumus [Col. 0459B] opera manuum tuarum, sicut locutus es qui visitas in matrice plasmatum corpus, praestas membra, conservator in ignem et aquam, tua creatio novem mensibus patitur plasmationem creaturae tuae, ea quae in ipso creata est, ut servetur. Et quando iterum reddiderit matrici, quae in ea creata fuerint, imperas, ut et in membris, hoc est, mamillis, praebeatur lac, fructum, mamillarum, et nutriatur quod plasmatum est in utero (IV Esdr. VIII, 7 seq.).

5. Cesset assertio pravissima nullis auctoritatibus confirmata. Cesset Plato, qui dicit fontem esse animarum. Cesset Ermogenes, qui dicit nihil post mortem hominem futurum. Cesset Epicurus, qui testatur ad invicem eorum. Cesset nefandissima secta Sadducaeorum, [Col. 0459C] resurrectionem negans. Cesset Aristoteles, pariter et Manes, similis eorum, qui dicit corpus esse fantasma. Cesset Priscillianus, qui non facturam, sed portionem Dei esse animam hominis confitetur. Nostra igitur assertio talis est, quam non propria voluntate, sed divinis Scripturis credentes loquimur. Deum humani corporis esse finctorem in utero mulierum: qui finxit corpora necesse est, ut animam faciat corporibus a se figuratis. Sed et ea quae Bracharius episcopus in suis dogmatibus per omnem suam Ecclesiam dicit agnoscendam inter caetera ita instituit: »Animas hominum non esse ab initio inter caeteras intellectuales naturas, nec in semel creatas sicut Origenes fingit: neque cum corporibus per coitum seminantur, sicut Luciferiani, et Cyrillus, [Col. 0459D] et multi Latinorum praesumptores affirmant, quasi naturae consequentia serviente: sed dicimus corpus tantum per conjugii copulam germinari: Dei vero judicio coagulari in vulva, et configi, atque formari; et formato jam corpore animam creari et infundi, ut vivat in utero homo ex anima constans et corpore, et egrediatur vivus ex utero plenus humana substantia.« Quod vero beatus Hieronymus et egregius Augustinus de opinionibus animae diversae sanxerunt, et contra se invicem contraria tractaverunt, et illuster Hieronymus quintam opinionem veriorem [Col. 0460A] esse dicit, quam et noster Bracharius affirmavit: Augustinus vero quintam Priscilliani dimittit simul et quatuor vero quintam Priscilliani dimittit simul et quatuor omnibus favorem suum ademit, et soli Dei scientiae reliquit; hoc pulchre singulariter, ut reor, ille sentivit.

6. Nam ambiguum videtur nequaquam, ut parvitas mei sensus attingit, ut regeneretur corpus metallum insensatum, nisi cum sua anima, cum sit de Adam, factus est in animam vivam, et post transgressor apparuit, et post peccatum genuit Kaim.

7. Per unum [hominem] inquit apostolus Paulus, introivit peccatum in mundum, et per peccatum mors. Ex uno equidem Adam coepit in hoc mundo regnare peccatum, et regnavit in eos qui secuti sunt praevaricationis [Col. 0460B] Adae similitudinem, et propterea judicium ex uno in condemnationem (Rom. V, 12-16). Et rursum: Per unum novum Adam gratia regnare coepit, per justitiamque regnavit in omnibus. Quod vero supradictus Hieronymus eximius novas animas creari cum sociis praedicat, et singulis corporibus singulae inseri, et a beato Augustino dubium poni, quaestio dura et obscura et nodus operosus, arduus et difficilis, et inextricabilis, et soli Deo solubilis.

8. Direximus vobis illam adnotationem Mammetis haeretici in finem epistolae hujusce ascripti. Simul et qualem invenimus apud majores partem illam orationis maturius, quam inquiristis. Maturius, ut Cicero ait, id est, velocius, citius, festinius. Vides quia adverbium est, a verbo maturat, id est, accelerat, [Col. 0460C] festinat: inde et adverbium compositivi gradus maturius, sicuti est insipientius, stultitius, aptius: haec adverbia non a se orta, sed ab aliis partibus orationis propagata.

9. Adnotatio Mammetis Arabum principis. Ortus est Mammet haereticus, Arabum pseudo-prophetarum sigillus, Antichristi praecessor, tempore imperatoris Eraclii anno septimo, currente aera sexcentesima quinquagesima VI. In hoc tempore Isidorus Hispalensis in nostro dogmate claruit, et Sisebutus Toleto regulae culmen obtinuit. Quem praedictum nefandum prophetam tantis miraculis eum sequaces sui coruscasse narrantur, ut etiam ardore suae libidinis uxorem alterius auferens, in conjugio sibimet copularit: et ut nullum prophetam fecisse legimus, [Col. 0460D] in camelum, cujus intellectum gerebat, praesideret. Morte vero interveniente cum se die tertia resurrecturum polliceretur, custodientium negligentia a canibus repertus est devoratus. Obtinuit principatum annis decem, quibus expletis sepultus est in infernum, * aera D. C. C. XVII. Venerunt Mauri in Hispania tempore Roderici regis, anno Arabum nonagesimo primo, aera millesima centesima XIII, anno Arabum CCCCLXVIII * [c 1Kb] .

10. Si illum librum D. Eulogii dirigere non potestis, vel illas syllabas quae in ordine sunt, id est, [Col. 0461A] a sequente illud, et illud a producitur aut corripitur; similiter e usque ad u et deinceps ba, be, bi, bo, bu, et reliquas usque ad finem hujus operis; si illum biblum dirigere non potestis, istas syllabas nobis scribite, et festinanter dirigere praecipite: sic Christus vobis commoda conferat, et bona crebro concedat. Amen. Valeat sapientia vestra felix longa per tempora. Amen. Si vobis illum praestaverit, numerum dierum notescite, quibus eum faciam revertere. Si ausum datis, salutamus omnem pulchritudinem domus vestrae. Merear vultum vestrum hilarem citius intuere, et pariter vobiscum gaudere. Amen. Finit.



VII. ITEM EPISTOLA ALVARI SPERAINDEO ABBATI DIRECTA.

[Col. 0461B] Domno dilectissimo et in Christo Patri SPERAINDEO abbati ALVARUS cliens.

1. Praescius et omnipotens Deus haec in quae devenimus tempora, et esuriem verbi Dei quam patimur, validam vos nobis opposuit destinam [a 1Kb] , qui et nostram cibaret inediam, et dapibus alimoniae reficeret corda. Sed quia vos nunc scio tribulationibus deditum, vel amaritudinibus oppressum, quaeso ut apostolicum dictum pro consolationis assumatis eloquio [b 1Kb] . Ait enim ex tribulationum periculis quae sustinuit: Periculis in civitate, periculis in solitudine, periculis in falsis fratribus (II Cor. XI, 26). Et post haec alio in loco dixit: Gloriamur in tribulationibus, scientes quod tribulatio patientiam operatur: patientia autem probationem, probatio vero spem, spes autem [Col. 0461C] nos non confundit (Rom. V, 3). Ideoque venerabilis Pater, et omnium sacerdotum optime sacer, noli ob tribulationum discrimina postulata reticere, sed clientulo quaesita largire, quia manus inde dando augetur, et negando minuitur. Instruxit me quippe Moyses legiferus, dum ejus intonat eloquium: Interroga patrem tuum, et dicet tibi; seniores tuos, et annuntiabunt tibi (Deut. XXXII, 7): et quia spiritalem te recolo Patrem, ideo spiritalem impetro opem. Scilicet quia haeresis illa quam mea vobis jam dudum insinuavit inertia, Dei lacerat Ecclesiam, et per assertionem Itehalem catervam post se trahit ad mortem: quia, juxta Apostoli dictum, Sermo haereticorum ut cancer serpit corda humilium (II Tim. II, 17), praesertim, quia venenum [Col. 0461D] aspidum sub labiis eorum (Psal. XIII, 3). Ob hujus rei causam vestra flagitamus auxilia et subsidii adminicula, qualiter haeresis eorum nebulosa et infanda, potentia coelitus pereat, et sponsae Christi clarissima dogma per vos fulgens eniteat. Eorum vero oppositiones illae sunt, quae vobis jam a me intimatae sunt.

2. Caput autem ipsorum nequissimorum quod falce sit veritatis resecandum, illud est: quod Trinum in unitate et unum in Trinitate non credunt: prophetarum dicta renuunt, doctorum dogma rejiciunt, [Col. 0462A] Evangelium se suscipere dicunt; et illud quod scriptum est: Ascendo ad Patrem meum, et ad Patrem vestrum, ad Deum meum et ad Deum vestrum (Joan. XX, 17), male utique sentiunt: Christum Deum ac Dominum nostrum hominem tantum asserunt, propter illud quod de eo in Evangelio legunt: De die autem illa et hora nemo scit, neque angeli coelorum, neque Filius, nisi Pater solus (Matth. XXXIV, 36). Cunctis tamen nisibus posco ut horum gentilium aniles quaestiones [c 1Kb] , quia mortiferos audientium generant casus, iis videlicet qui sunt imperiti, et Scripturae sanctae non ventilant textus. Quas duas responsiones ut soliti estis in aliis facere causis, amplius Scripturarum flosculis adornetis. Et per unam quoque assertoris, quam vobis protulimus, locutionem, [Col. 0462B] aptam promulgetis responsionem. Sic eum sanctis in aethereis regnis accipiatis a Domino fulgidam mansionem. Amen.





VIII. ITEM EPISTOLA SPERAINDEI ALVARO DIRECTA.

Inlustrissimo mihi domino ac venerabili seu omni affectione Christi in charitate amplectendo inclyto ALVARO SPERAINDEO.

1. Dum a tribulationibus validissimus essem nimium occupatus, et mens mea extuaret vel animus, ac jaculis aemulorum inretitus, telisque confossus [d 1Kb] sederem a vulneribus taediorum sauciatus, et fluctuaret ut navis inter maris gurgites spiritus ab amaritudine circumseptus; subito gerulus vester ad [Col. 0462C] me ingressus litterarum mihi detulit munus. Ipsam vero scriptam concite perlegi, et eloquia serenitatis vestrae illico agnovi, continuo ut luce clariora resplenderunt jam pene mortuo, et mox interior ille suscitatus est homo. Coepi quis essem obstupefactus intueri, aut quis esset per quem talis ut eram mererer suscitari, vel pro tam difficilioribus ex sacris Scripturis quaestionibus sciscitari; dum nunc in tempore non ad hoc nonnulli, sed in locutionibus vulgalibus malunt immorari, non attendentes ad illum Domini dictum: Omne, inquit, verbum otiosum quod locuti fuerint homines, reddent de eo rationem in die judicii (Matth. XII, 36). Aut in suorum sodalium detractionibus volunt linguam extendi, non reminiscentes illud sacrum Evangelium: Festucam, [Col. 0462D] inquit, in oculo fratris tui vides, et trabem in corde tuo non consideras (Matth. VII, 3). Ea vero quae nociva sunt, et inimici ob detrimentum fratris ingerunt, nonnulli illico credunt, et Psalmistae eloquium non recolunt: Verba inimici iniquitas et dolus (Ps. XXXV, 4). Ipsa vero inimicorum figmenta mox ipsi ventilant auditores, et aliis ea iterum in detractione fratris exponunt insultantes, verbaque sancti Apostoli post tergum rejicientes: Qui detrahit, inquit, fratri, et judicat fratrem, detrahit legem, et judicat legem (Jac. IV, 11). A talibus enim casibus nos [Col. 0463A] solerte convenit abstrahere, ne vocem Domini per Jeremiam prophetam nobis intonet clare: Attendi et obscultavi, dicit Dominus: nemo quod bonum est loquitur, nullus est qui agat poenitentiam super peccato suo (Jer. VIII, 6). Unde nostrum omnibus momentis contemplantes delictum, et praestolantes universis prioris vitae nostrae terminum, compassione piissima pro fratris lapsu flebilem debemus exhibere gemitum, et illud implere ac proferre apostolicum: Quis infirmatur, et ego non infirmor? Quis scandalizatur, et ego non uror? (II Cor. XI, 29.) Non ergo facile est credendum, dum quis cum verbis maledicis auribus insonuerit nostris, nisi ante utiliter discussis et fideliter agnitis, exemplum habentes in his quae Dominus locutus est verbis: Clamor Sodomorum et [Col. 0463B] Gomorrhae multiplicatum est, et peccatum eorum aggravatum est nimis. Descendam igitur, et videbo clamorem qui venit ad me, opere compleverint: an non est ita, ut sciam (Gen. XVIII, 20). Omnipotens Dominus, omniaque sciens, cur ante probationem quasi dubitat, nisi et gravitatis nobis exemplum proponat, ne mala hominem ante praesumamus credere quam probare. Et ideo ait: Descendam et videbo, utrum clamorem qui venit ad me, opere compleverint: an non est ita, ut sciam.

2. Sed haec cuncta quae per contritionem cordis locutus sum, omittam: et ad ea quae vestra excellentia poscit revertam. Quis enim in tam ineffabile rei negotium quodpiam quid fari audeat, cum beatus Hieronymus dicat: Inenarrabilia sunt Dominicae incarnationis [Col. 0463C] mysteria, et navitatis ejus sacramentum. Et ideo non quantum ipsa nativitas est intimare curamus, sed quantum per sermonem exprimere valemus. Verum quantum ipsa nativitas est, non solum explicare non possumus, sed nec ipsi sancti evangelistae plene dicere potuerunt. Et si sancti evangelistae, qui sancto utique Spiritu afflati, dicere plene nequiverunt, ex ipso quod sub pleno in libris Evangeliorum adnotaverunt, melius est reticere quam asserere, et recte ut dicta sunt credere, quam perscrutando litteris aliquid commendare, secundum sententiam doctoris quae posita est vere. Credimus, inquit, Patrem cum Prole ejus, ortumque Spiritum almum, in personis trinum, deitatis credimus unum. Qualiter intactus processit Virginis partus, aut qualiter [Col. 0463D] pati voluit natus, hoc tractare nulli liceat, sed credere tantum. Etsi prohibetur hoc tractari, quis calamo scribere ergo, vel lingua hoc quidpiam audeat fari?

3. Et quia contra haec capitula, quae adnotata sunt in epistola vestra, testimonia ex Evangeliorum et apostolorum libris exquiris, pro eorum machinationibus dissipandis, et dubiis utique validissime confirmandis; eminentius tamen id agere vestra valet benignitas, quam nulla unquam tribulatio vel mundialis fatigavit adversitas. Ideo intellectui ac sensui vestro summa permanet integritas; quia jam [Col. 0464A] me pene multis modis contrivit saeculi hujus acervitas. Sed quia ad hoc opus vos valde sufficitis, ut reor non ab aliud expetitis, nisi ut credulitatis meae textum agnoscere valeatis. Ego vero humiliter ea proferam quae credo, atque simpliciter enarrem in quaestionibus sciscitatis quae sentio. Quidquid enim absque norma veritatis paternitas ibidem praesenserit domni nostri, vestri genitoris, mox illud emendet velocitas scriptoris: et me iterum clam instruat, ut olim fecit alios, gratia vestri honoris: et celet inscium atque ignarum vestra solertia cordis, ita ut errorem nemo sentiat foris: quia ad emendandum, vel demendum, atque addendum, celsitudini vestrae est destinatum. Ecce ut ab excellentia vestra exstitit imperatum, ut valui persolvi clientulus famulatum. [Col. 0464B] Sed oppositiones illae, quae sunt in epistola vestra taxatae: eas sub nomine assertoris exarando inducam, et textu vestro sanctarum Scripturarum testimonia producam, et cum doctorum dicta, ut qui [a 1Kb] vero conectam quae respondendo conscribam. Finit.



IX. ITEM EPISTOLA ALVARI ROMANO MEDICO DIRECTA.

Serenissimo omnium catholicorum summo domino meo ROMANO ALVARUS.

1. Anteriorum meorum, serenissime domine, erga vos amicabilem dulcedinem recolens, et affectum gloriae vestrae in nostris compassionibus vulneribus [b 1Kb] , saepissime comprobans, hos inertiae meae conticuos [c 1Kb] apices inculto sermone digestos, et impolito [Col. 0464C] textu confectos, vestrae decrevi praesentiae destinandos, per quos et charitatem repriorarem nostrae miseriae, et invectiones adversariorum apologetico retunderem opere: petens in principio rusticitatis nostrae epistolae, ut laeta facie et placida mente servi tui vel filii sugessionem recipias, et quaeque dixerit rationabili lance perpenses. Nec aurium celsitudinis vestrae gravitatis lege praecultum et moderantiae viribus principaliter perornatum susurris levibus vel vacuis inde collectis reseres, o domine, concavum, ne, quod absit, falsitatis contra proprium scandalum hauriat, et improbata recipiens charitatem radicatam antiquitus dissuat. Licet enim assertor primas partes propositionis suae abundanti persecutione peroret, et sufficienti probatione [Col. 0464D] propria firmare se putet; tamen inefficax semper apud honestos judices habetur oratio, quae solitaria surgens nullius e regione adversantis attenuatur repagulo. Exspectatur namque secundae partis defensio, et data libertatis licentia, et de ultimis bene discussis et cognitis emittitur perpetualis sententia. Haec in prooemio dixisse sufficiat et sapienti coepisse, pro toto explicasse proficiat.

2. Ac deinde, mi sublimissime domine, dilectionem meam erga vos vestrosque omnes ab ipsis incunabilis infantiae recole, et magis vobis ipsi me bene notum habenti, quam aliis ex me adversa suggerentibus [Col. 0465A] crede. Superbiam meam et rapinam, seu insolentiae vitam, pene vobis amplius quam aliis est ut extimo notam. Et quaeque ab ineunti aetate usque in hoc tempus gestum est, ut reor, non vobis celatum, sed notum est. Et certe patulum manet et cognitum multis me laqueis inretitum, millenisque malis huc usque addictum. Et plerumque adversitas temporum etiam patientissimum a lenitate divertit in aliud animum. Sed, juvante praesentissimo et altissimo creatore, omnes adversantes mihi amicissimos feci: et quibusdam pacificis nexibus utens solertia animi, manu dilectionis contrarios amplexavi, humilitate liniens et affectione demulcens. Verum iniquitas mea, et ignorantiae juventutis delictum, juste contra me semper levat calcaneum. [Col. 0465B] Inde et in contrarium surgit quidquid inchoatum aliter fuit. Nam teste Deo, quem conscientiae meae, imo et hujus epistolae discussorem exspecto, quia quidquid Manichaeus Felix [a 1Kb] , quidquid confessor [b 1Kb] , Julianus, crebra vobis et importuna suggessione asserunt, et contra me falsidicis oppositionibus ingerunt, non voto mentis accidit, sed fortuito casu evenit. Quod idem religiosus verifice novit, et calcata conscientia propria, nota contemnit, ignota vero adstruit, et defendit.

3. Et ut paulisper seposita ratione narrandi qualiter actum est, quae adverti debentur, ingeram; certe ante aegritudinis meae dispendium, et poenitentiae quam in ultima necessitate accepi remedium, multis donis multisque rebus sanctum illum monasterium [Col. 0465C] ditavi locum. Et quod genitor meus divae memoriae, nec ante me ex nostri fecerat ullus, ego spontanea mente impleveram solus. Quod ipse incusator negare non valet, et de quo omnis vicinitas testimonium habet. Et nunc quando poenitentiae lex miserrimum curbat, et debilitas jam jamque moriturum incurrat, januam mihi vitae praecluderem, et in antro barathri lapsu praecipiti currerem? Sed qualiter actum, quoque dispositu exstit usurpatum teste Deo et praesentibus accusatoribus proferam planum.

4. Volui universum illum locum mihi redimere, et inquietudinem Romanorum [c 1Kb] fugiens, ipsum quem nostis principem malui inquirere. Juste namque confessor dixerat, quia illi qui a genitore meo vel a me [Col. 0465D] empta habebant vendere cupiebant, et una pariter cum eo praevisio exstitit nostra, ut argumentose, et non vere ipsum principem mitteremus, et per eum nostra nobis congregaremus, honorem ejus et locum [Col. 0466A] tractantes, et quia nullus ei poterat ad terminandum obsistere reputantes. Cui cum petitionem ipsis diebus aegritudinis meae, quibus invisendum me venerat, pro hoc facerem, et quaeque desiderabam exponerem implere promisit: et hoc sine difficultate ad effectum perducere dixit. Cui nos confestim nihil de quo postea gestum est suspicantes, venditionem fecimus, et per testes firmavimus, ut ingressione ipsius alios seduceremus, et nobis per eum totum terminum applicaremus. Sed ille in vacanietatibus impeditus, de quo fuerat gestum non satis anxius, coepit oblivioni nostras tradere causas, et in quas nihil habebat, nec dederat, postponere curas. Et creberunt rapinae, et privilegia Romanorum, qui transilientes limites agrorum nostrorum, universum minitabant [Col. 0466B] invadere locum. Nos autem jam nihil ibi habere putabamur, et ille qui comparationem [d 1Kb] fecerat, vindicare invasiones volebat. In tali conflictu positi, poenitudine affecti, contriti lugebamus et moesti. Post menses sex aut amplius ipse princeps per se ad me venit et postulavit, ut quod quasi comparaverat, verius emeret. In primis teste Deo renui, et haereditatem meam ne traducerem multis suggessionibus deprecavi. Sed ad quod ille beneficium suum mihi opposuit, et quia si donatum [e 1Kb] , illud a me haberet, nihil esset pro tantis [f 1Kb] , quae in nos fecerat, asseruit. Sed ubi in me reversus venditionem, quam ei jam feceram, cogitavi, et potestatem ejus cum debilitate mea pensavi, illico assentire disposui, quia aliud agere minime potui. Sed terminum ecclesiae, [Col. 0466C] quem non genitor meus, sed ego dederam, indicavi: et in comparatione ejus praesentibus subscribentibus terminavi, et confessores ipsos multoties commendavi, et quantum valui pro ipso loco suggerere non cessavi. Verum delicto meo et merito multum olido [g 1Kb] infestante, aliter actum est quam putavi. Quantum voluit et quando voluit, et quomodo voluit, dedit.

5. Quid nunc agendum est, serenissime domine? Nec possibilitas in nobis est resistendi, nec facultas reddendi, nec abundantia redimendi. Teste Deo, ingemisco, rugio, et deploro quod accidit; sed sanare et solidare nequeo quod evenit. Vicibus ei suggessi, et abundantius [h 1Kb] pretium multo quam dedit promisi: sed suspensus hactenus mansi. Culpamur ab omnibus [Col. 0466D] et incusamur: sed nosmetipsos ipsi amplius detestamus. Et licet juxta doctorum nostrorum veneranda oracula in omnibus causis non processus operis, sed voluntas operandi, sit intuenda, nec statim [Col. 0467A] quis quid egerit, sed quo voto id egerit inquirendum, nec res ipsa quae geritur, sed qualitas mentis, et facientis sit propositum judicandum; tamen quoquo modo gestum sit nostris meritis imputamus, et judicium Domini trementi corde quotidie nos insequendos lugimoniis non mediis protestamus [a 1Kb] , de nostra desperantes pessima opera [b 1Kb] , de illius confidentes misericordia consueta. Ecce qualiter est actum vestrae prudentiae totum est patefactum: quod ideo vobis ad singula enarrare curavi, quia ex ipsius confessoris laude multa quasi a vobis dicta audivi, quae minime credidi, quia vestrum animum erga me proprium saepius sensi.

6. In finem vero epistolae advolutus pedibus vestris suggero, ut quia paupertas et debilitas me a vobis [Col. 0467B] fecit absentem, bonitas vestra me semper animo reddat praesentem: suggessionesque malevolas illa discretione paternali, qua vos novi vigere, discutite; et aure surda discordiae incantationes transite, nosque visceribus propriis comendatos habete. Quidquid vero Felix, Gratiosi judicis filius, in aures domini Servandi comitis cum confessore illo immisserit; vestra paternitas, si voluerit, tota radebit. Tempore quippe vestro aliorum causas erat nobis explicere licitum: quanto magis nostrum proprium non expediamus negotium? Recolite, obsecro, nostrorum antiquorum amicitiae vinculum, et vestrum amplectite visceribus filium. Plura volueram licet plebeio sermone disputando conficere: sed modum epistolae egredere nolui, et prudentibus stulta componere timui. [Col. 0467C] Sed rogo, ut quae magis currendo, quam tractando conscripsi, et plus dolore quam nitore depinxi, non scholastice et per liberalem artem [c 1Kb] tractetur, sed pure et simpliciter, ut scriptum est, relegatur.

7. Vigens floreat paternitatis vestrae aucta felicitas per spatia annorum. Amen.





X. EPISCOPI (et ut apparet SAULI CORDUBENSIS) AD ALTERUM EPISCOPUM EPISTOLA [d 1Kb] .

1. Quibus calamitatibus quibusve miseriis merito exigente hactenus conterar, quove acerrimo intolerabili dolore ex diversis partibus insuar, credo vestrae beatitudini et rumore celebri divulgatum, et veraciori comprobatione praesentiae, quasi proprium [Col. 0467D] compassione misericordiae comprobatum. Et ideo, mi sublimissime domine, apostolorum vicarie, et rerum opificis Christi sequipede, suffragationis fraternale auxilium tanto abundantiori fusione mihi porrige lacrymarum, quanto me prae cunctis pressum mole noxarum per immanitatem conspicis flagellorum; ut divina pietas, quae sceleribus meis innumeris offensa, justissima ultionum temperantes hactenus inrogat plagas, dignis vestris precibus flexa, [Col. 0468A] nostras jam solita clementia tergat, quas propere contraximus, culpas. Valet etenim oratio impetrare justi assidua, quod peccatoris nequit promereri nequitia. Vestrum est namque, mi domine, fratri laboranti manum porrigere, et morborum languoribus saucio opem solatii praelargire: quatenus et nobis debitum impertiatis remedium, et vestrum quod pro omni Ecclesia injunctum habetis officium, inclytum [e 1Kb] perducatis ad terminum. Amen.

2. De caetero, mi domine, non reor latere vestram prudentiam calamitatem hujusce nostrae provinciae, quae multiplici peste, ac ingenti ulcere saucia, imo ad exitum vitae usque deducta, bestiali rictu et beluina efferata barbarie, hactenus saeve dilacinata est effero dente. Sed quia respectu altissimi et praesentissimi [Col. 0468B] conditoris utcunque respirare post diras ac palpabiles nunc nisa est tenebras, et liberum potuit utcunque non humano ingenio, sed divino imperio, respicere lumen; actum est, ut illa admirabilis dextera, quae novit humiliare sublimia, et altius elevare prostrata, pestem quam extensa ira induxerat, dilata misericordia subtraheret. Cujus benignam et laudabilem administrationis in operibus gratiam abundantiori laude prosequere cupientes, et effectuoso conatu ex quaqua parte, qua posse nobis injunctum est, aequiperare volentes, unanimitati praebentes concordiam, et discordiae radicitus ambientes exstirpare funditus massam, praesentiam nostram fratribus nostris et consacerdotibus, sive filiis, peculiarem, exhibere protinus nancti, et quae vera [Col. 0468C] sunt, partim severitate judicii, partim lenitate sententiae gliscentes exsequere; tantis se testimoniorum probationibus munierunt, tantisque Patrum sententiis, quae compassione egerant plevium, firmaverunt; ut pene eisdem in aliquid obviare [f 1Kb] non sit ejus, qui cuncta se judicio et exemplo Patrum asserit innodare. Fateor, mi sanctissime domine, ad tanta et talia quae ex virorum industria obtulerunt opuscula, obstupui [g 1Kb] et sententiam meam aliter hactenus aucupatam, veraciori et probatiori indagatione probata in meliori ductu et universali collegio commutavi, ne obstinatione, quod absit, animi ductus fomitem alerem discordiae, et membrum secans a capite insontes quos conscientia liberos, et innocentia immunes ostenderat, nostra indebita sententia a Patrum [Col. 0468D] intelligentia exsulans conaret abicere, totamque Ecclesiam, quod procul sit a pastoribus Dei, crudelitatis edictu, imo imperitiae fastu, maculis indebetis pollueri, haereticisque in contemtia [h 1Kb] concordantes, parvisque homunculis inexpertis et insciis complacentes, universalitatis nomen, id est catholicum, in parte, et non in toto, ut dignum est retinere [i 1Kb] : cum juxta canonicus verissimas et universalis [j 1Kb] saeculis probatissimas sanctiones, peccatum populi inultum [Col. 0469A] praeterire [a 1Kb] juxta quod venerabilis papa Innocentius ad Rubium [b 1Kb] episcopum probatissimis sanxit decretis. Quod si peccatum opere vel testibus idoneis comprobatum pro custodia charitatis inultum praeterire jubetur, quanto potius ad culpae non deducitur titulum, quod veritatis indagine et testimoniorum scientiae, non temeritatis ausu, nec usurpationis instinctu, sed solo terrore et immanitate saevissimi temporis imminente, non intentatum, sed discretione praecipua, et dispensatione honesta exstitit temperatum? Quanta vero pro tempore a beatissimis fidei nostrae auctoribus, id est apostolis, temperantiae lege, et discretionis bono, dispensata exstiterint, et acta eorum apertissima luce, perspicuaque referunt claritate: et sanctissimi Hieronymi admirabilis, et [Col. 0469B] cunctis saeculis praeconabilis viri, testantur epistolae: et ut separatis parumper testimoniis, ac sequestrata auctoritate Patrum, quae debentur pastorali adverti regimine, et paternali industria praevideri, attentiori et liminatiori intentione tractentur. Certe in horum consensionis sententia non inferiores nostri ordini habentur episcopi: et non solum episcopi, sed metropolitanorum partim epistolari decreto, partim praesentiali participationis communio [c 1Kb] manifestis probationibus prae manibus exhibentur: et insolentiae vel levitati adscribitur imminuto metropolitanorum primatu contra terminos aequitatis libra compositos superbiae elevare calcaneum: cum inrectractabilis illa jugiter habeatur omni mundo sententia, qua jubetur, non confinitimis, sed apostolicae sedis, [Col. 0469C] metropolitanorum privilegia ventilare.

3. Nunquid non juxta beati Juliani Toletani metropolitani episcopi venerandum eloquium, insani capitis censetur esse, et vani, qui illic pedes erexerit, ubi capitis ratio non suaserit. Sed siti sunt nonnulli fervore Domini frigi, vanae gloriae jactantiae tumidi, scientia nudi, superbia rigidi, qui dissensionum et simultatum serentes contagia contra charitatis et unanimitatis praecepta Dei veneratione mysterii, et divina invocatione sacrati, infamare tentant quibusdam levibus opinionibus sacramenta, dicentes tunc esse solummodo sancta, cum sanctorum fuerint manibus praelibata, contra illam beatissimi Augustini sententiam, quam in expositione decimi Psalmi contra horum similium intentavit falsiloquam vanitatem. [Col. 0469D] Non enim, ait, confidunt in Domino, qui tunc dicunt sancta sacramenta, si per sanctos homines dentur. Sed et admirabilis doctor Isidorus [d 1Kb] horum inanissimam ac detestabilem praesumptionis audaciam his documentis verificis extirpando detruncat: »A secretis, inquit, vel sacris virtutibus sacramenta dicuntur, quae ideo fructuose penes Ecclesiam fiunt, [Col. 0470A] quia sanctus in ea manens Spiritus eumdem sacramentorum latenter operatur effectum. Unde seu per bonos, seu per malos ministros intra Dei Ecclesiam dispensentur, tamen quia Spiritus sanctus mystice illa vivificat, qui quondam apostolico in tempore visibilibus apparebat obtutibus, nec bonorum meritis dispensatorum amplificantur haec dona, nec malorum attenuantur: quia neque qui plantat est aliquid, neque qui rigat, sed qui incrementum dat, Deus (I Cor. III, 7). Unde et Graece mysterium dicitur, quod secretam et reconditam habeat [e 1Kb] dispositionem.« Quod et venerabilis Anastasius papa ad Anastasium imperatorem pro communicatoribus Acacii haeretici hominis et damnati, in auctoritatem splendido satis eodem sensu, quia et eodem spiritu, et accuratoque [Col. 0470B] sermone, exsequitur. Dicit enim in titulo septimo ejusdem epistolae: »Nam secundum Ecclesiae catholicae consuetudinem sacratissimum serenitatis tuae pectus agnoscat, quod nullum de his vel quos baptizavit Acacius, vel quos sacerdotes, sive Levitas, secundum canones ordinavit, ulla eos ex nomine Acacii portio laesionis attingat, quo forsitan per iniquum tradita sacramenta minus firma videantur, nam et baptismum, quod procul sit ab Ecclesia, sive ab adultero, sive a fure fuerit datum, ad percipientem munus pervenit inlibatum. Quia vox illa, quae sonuit per columbam, omnem maculam humanae pollutionis excludit, qua [f 1Kb] declaratur, ac dicitur: Hic est qui baptizat in Spiritu et igne (Joan. I, 33). Nam si visibilis solis istius radii cum per [g 1Kb] loca fetidissima [Col. 0470C] transeunt, nulla contactus inquinatione maculantur; multo magis illius qui istum visibilem facit virtus, nulla ministri [h 1Kb] indignitate constringitur. Nam et Judas cum fuerit sacrilegus atque fur, quidquid egit inter apostolos pro dignitate commissa, beneficia per indignum data, nulla ex hoc detrimenta senserunt, declarante hoc ipsum Domino manifestissima voce: Scribae, inquit, et Pharisaei super cathedram Moyses sedent: quae dicunt facite, quae autem faciunt, facere nolite; dicunt enim, et non faciunt (Matth. XXIII, 3). Quidquid ergo ad Domini [i 1Kb] profectum qui libet in Ecclesia minister officio suo videtur operari, hoc totum contineri implente divinitatis effectu [j 1Kb] , ita ille per quem Christus loquitur Paulus affirmat: Ego plantavi, Apollo rigavit: sed Dominus incrementum [Col. 0470D] dedit. Itaque neque qui plantat est aliquid, neque qui rigat, sed qui incrementum dat Deus (I Cor. III, 7). A Domino autem non quaeritur quis vel qualis praedicet, ut invidos etiam bene Christum praedicasse confirmet, quo malo diabolus ipse deceptus [k 1Kb] est, et hoc ipse praecipitare [l 1Kb] non desinit. »Et in octavo capitulo iterum:« Ideo ergo et hic cujus [Col. 0471A] nomen dicimus esse reticendum, male bona ministrando sibi tantum nocuit. Nam inviolabile sacramentum, quod per illum datum est, aliis perfectionem suae virtutis obtinuit. Quod si est aliquorum in tantum se extendens suspicio, ut imaginentur prolato a papa Felici judicio postea inefficaciter in sacramentis quae Acacius usurpavit egisse, ac perinde eos metuere, quae [a 1Kb] vel in consecrationibus, vel in baptismate mysteria tradita susceperunt, ne irrita beneficia divina videantur; meminerint in hac quoque parte similiter tractum praevalere superiorem, quia non sine usurpatione nominis sacerdotii adjudicatus hoc egit: In quo virtutem suam obtinentibus mysteriis in hoc quoque aliis rea sibi persona non nocuit. Nam ad illum pertinuit quod tuba Davidica [b 1Kb] canitur: [Col. 0471B] Verumtamen Deus conquassabit capita inimicorum suorum, verticem capilli perambulantium in delictis suis (Psal. LXVII, 22). Nam superbia semper sibi, non aliis, facit ruinam: quod universa Scripturarum coelestium testatur auctoritas. Sicut etiam per Spiritum dicitur in Propheta: Non habitabit in medio domus meae qui facit superbiam (Psal. C, 7). Unde cum sibi sacerdotis nomen vindicaverit condemnatus, in ipsius verticem superbiae tumor inflictus est, quia non populus qui in mysteriis donum ipsius sitiebat exclusus est, sed anima sola illa quae peccaverat justo judici proprie [c 1Kb] erat obnoxia. Quod ubique numerosa Scripturarum testatur instructio. Unde remotis omnium [d 1Kb] studiis sive versutiis, in hac adhuc praesenti fragilitate propositorum, secundum preces [Col. 0471C] nostras adnixu et auctoritate imperiali offerte Deo nostro in unam [e 1Kb] catholicam Ecclesiam et apostolicam: quia hoc solum est, in quo [f 1Kb] non solum in terris, sed etiam in coelo triumphare sine fine positis.« Et quia ut canonica institutio iterum per os beatissimi papae Coelestini ad episcopos per Apuliam constitutos celeberrimis vocibus clamat, quod docendus sit populus, non sequendus, eosque si nesciunt quid liceat, quidve non liceat, commonere, non his consensum praebere debere.

4. Ratum duximus necessitati consulere et dispensationes ecclesiasticas pro tempore non praesumptione [g 1Kb] , sed necessitate praevisas, apostolica, imo canonica institutione formati verissimis constitutionibus approbare, ne contra Moysis legiferi sanctionem [Col. 0471D] id quod justum est non juste insequentes adversum Salomonis praeceptum nimiae justitiae et intemperate nos denotaremus infamia. Recolenda est hoc loco Innocentii clarissimi papae ad Rubium et Eusebium caeterisque episcopis quam pro Fotini restauratione intentavit sententiam, et ejus hic recensenda sunt oracula veneranda, qui post multa splendide pertractata taliter intulit: »Sollicitos enim vos [Col. 0472A] pro salute libenter [h 1Kb] , contra caput etiam si faciendum est non libenter admitto;« ac si diceret: Pro commodis itaque et pace Ecclesiarum provida vos gerere solertia jubeo: contra caput autem et qui jure in vobis primatum obtinet, etiam si reprehendenda commiserit, nullatenus insurgendum percenseo. Quod si episcoporum superinspectio hujusmodi freno sanctionis constringitur; quo plebium camo ora cludere ratum est, quae inlicita et non sibi debita intentare praesumens de sacerdotum sibi arrogat excessibus judicandum? Nec ignoro generales illas opponi solere sententias, quae libero et tranquillo tempore discurrentes generalem superborum non consulentium patriae, sed scandala et controversias asserentium putant simultates. Sed his quorum cervices [Col. 0472B] tumor superbiae inflat, et licentiae studentes quemlibet superbissimum proterve defendere, vel in parte sedentes universitatis derelinquere ausu temerario nitunt collegium, maledictum obstinatione perfidiae protegentes, et impio cuilibet ferentes auxilium, illas generales sententias verissime competunt: isti vero quos impius crudelitate et acerbitate invisa perdomuit, percarceralis claustra [i 1Kb] et onere nimiae censurae contrivit, qui conscientia teste semper maledictum maledictionibus insequentes, non amore, nec pertinacissimae voluntatis conatu, sed sola necessitudine, et regali jussione contriti, discretione intendentes, et quotidie de vita propria periclitantes, aliqua pro tempore dispensare conati sunt; cur improvida insequuntur animus ordine [j 1Kb] vel aliorum [Col. 0472C] de vita [k 1Kb] plectantur sententia, omnino non video. Conscientiae nostrae et fragilitates humanae inspiciendae sunt, et ex nobis ipsis subditorum vitae formandae. Quanta namque pro tempore, pro instante necessitate, pro potestatum terrore, unusquisque ex nobis pontifex in sibi creditos usurpaverit greges, si utili et pia compassione voluerimus librare; illico qui nostris clementissime videmur existere, si aliter subditorum quam nostrorum voluerimus ventilare festucas, severiores in delinquentum excessibus probavimur insilere: quo judicio enim judicaverimus, in eo nobis judicabitur. Et ideo juxta beati Juliani egregii doctoris sententiam, non minoris est providentiae necessitati imminenti consulere, quam plenitudinis discretionis gubernaculum adhibere. Laudabilius [Col. 0472D] ergo est ex necessitate quaedam oportuna eligere, quam in his quae suppetunt eligenda formare. Multoque est grandius defectum adhibere suffectum, quam copiosae rei dispositionis prorogare judicium. Est enim salus, et salutis omnimoda plenitudo, si illic utilitatis porrigatur consultum, ubi omnimoda plenitudo perspicitur: quia sine fracmine generalis praecepti forma inducitur specialis judicii, et eventui [Col. 0473A] consulitur, quod generalitate non datur. Non igitur subvertimus primitiva, sed consultius ordinamus praesentia: cum et illud universali edictu, et haec praepolleat speciali judicio.

5. Et haec dicentes non vobis replicamus incognita, sed nota reducimus recolenda: ut si ab hodierno die et tempore, aliquis ex sacerdotibus nostris vestrae praesentiae quacunque saeculi exhibuerit necessitas; non execrabilis, quod procul sit, vestrae participationi, vel exulus habeatur, sed recipiatur ut proprius, amplectatur ut filius, atque ad omne altaris officium admittatur idoneus; libenter a vobis utique percepturus consecrata libamina, caeterisque dispensaturus etiam per semetipsum confecta mysteria: praesertim cum fraternitas nostra gregem sibi [Col. 0473B] creditum decreto firmissimo manuum nostrarum subscriptione firmato, indemnem et liberum ab omnium susurrantium infamio perpetue censeat eo vigore stabilitatis perenniter conservandum, quo metropolitanorum sanctionibus in praeterito et praesenti invenitur confirmatum. Optamus nos vestris reciprocis litterulis praemunire, et fraternali auxilio in ea quae pacis et charitatis sunt roborari. Si quis autem ex congregatione nostra pravitate cordis, et livore mentis, seu crescendi fastu, aliqua auribus nostris [a 1Kb] praecultis eruditione divinorum voluminum levia intentare conaverit, illa qua vos novi naturali vigere industria, male loquatium, properatur insania, qui unanimitatis despicientes collegium, per abrupta et devia nitent lapsu casuri praecipiti in altum tendere [Col. 0473C] gressum. Valete.



XI. INCIPIT EPISTOLA ALVARI SAULO EPISCOPO DIRECTA.

Sanctissimo Domino meo Saulo episcopo Pauli ALVARI suggessio.

1. Multa erant quae sanctitati vestrae debebantur scribi, si procella saeculi et calamitas temporis nostri non praepedirent officium linguae. Sed quia acerbitas angustiarum et immanitas flagellorum eloquentiae fontem conclusit, et dicendi materiam sua mole retrusit, ideo breviter teste conscientiarum omnium Deo, dulci animo, et mente pura, salutationis officium paternitati vestrae defero, propriamque miseriem [Col. 0473D] et suggessionem expono. Reor non vobis fuisse incognitum periculi vel aegritudinis meae hoc anno dispendium; ita ut mortis agens confinium, poenitentiae postularem remedium, atque post disperationem non modicam, salutarem invenisse medelam. Dominus enim qui mortificat, et vivificat, ducit ad portas inferni, et reducit (I Reg. II, 6), post multam ultionem judicii, et dignam correptionem flagelli, clementia mirabili, et pietate laudabili, ac potentia singulari, revocavit a periculi janua, misericordia consueta, quem digne scelera jam ducebant ad tartara. Sit nomen ejus benedictum in saecula, [Col. 0474A] cujus justa judicia clarent justitia ac pietate praecincta.

2. Quae acta sunt paternitati vestrae breviter adnotavi. Nunc quae agenda sunt iterum humiliter cupio implorare. Certe ab ipso aegritudinis tempore usque in hodie a salutari exclusus mansi remedio: et licet reconciliationem aliunde valerem frui, si vellem; tamen ea quae auctoritate Patrum sacrata sunt, implere desiderans permissum vestrum inquirere volui, atque per jussionem paternitatis vestrae ad communionem reditum habere disposui: et inde alibi hoc non inquisivi, quia teste Deo Jesu, Dei et Domini nostri sententia formidavi. Unde peto ut epistola paternitatis vestrae cui prius, melius et aptius videtis ex vestris sacerdotibus veniat, meamque [Col. 0474B] illis reconciliationem, qualiter volueritis, injungat. Paratus enim sum in omnibus obedire, et praeceptis vestris salutaribus me totum dedere: tantum non privet communionis remedio, quia plane ingenti afficior taedio, dum extorrem me doleo a nuptiarum Agni convivio. Qualem vero mihi legem posueritis jejunii, eleemosynarum, seu temperantiae operis boni perficere cupio, et in nullo a veritatis seu possibilitatis regulis deviare. Pronus enim est animus noster cuncta imperata implere, et a cunctis illicitis jussis, et paterna ordinatione prohibitis, quantum possibilitas dederit, mentem hactenus per devia oberrantem frenis temperantiae coercere.

3. Unde rogo, et lacrymosis precibus quaeso, ut citius nos vestra paternitas cuilibet ex sacerdotibus [Col. 0474C] solvendum injungat. Sin autem aliud nobis viget agendum, et hoc iterum citius humili suo rescribat, quia in cunctis vobis parere nostra tenuitas disponit, nec terminos Patrum transire superba insolentia cupit. Tamen rescriptum nostrum hac hebdomada praestolabor: quem si recipere non meruero, a fratribus vestris et episcopis reconciliationem ipsam implorare dispono, quia tanto tempore a corpore Dei mei et sanguine privatus stare non valeo. Hoc ideo vobis innotui, quia vestram responsionem citam cupio intueri, et hanc festivitatem ligatus dubito inter alios retinere. Merear vultum vestrum jucundum in jucunditate et laetitia feliciter citius perfrui. Finit.





XII. ITEM RESCRIPTUM SAULI EPISCOPI ALVARO DIRECTUM.
[Col. 0474D]

1. Multa nobis erant necessaria quae obtutibus vestris debebamus scribere: sed praepediente delicto quotidie versamur in lamento, ut nec lingua possit enarrare quod mens nostra patitur, nec characteres scribendi quod debetur, Scriptura dicente: Defecit inhabitatio sensuum multa cogitantem (Sap. IX). Sed quia dilectionis vestrae susceptis apicibus ibidem vester digessit stylus, ut puto auxiat [b 1Kb] plenius, comperique vos nimia corporis imbecillitate solutum, ut ad videndum nos nullum dicatis habere aditum, sed [Col. 0475A] vellet ut unum ex sacerdotibus Cordobae a me dirigatur scriptum, quo vos informatos a Christi corpus reddat solutum, dicentes quod fuere nonnulli qui coacti sunt ad enarrandum inviti.

2. Quid nos haec dicemus, qui tempus hodie tacendi portamus? Nos enim neminem praejudicamus, nullumque damnamus, nec justificamus quod nescimus, nec punimus quod ignoramus. Sed vos qui eorum nostis mentes, et pensatis voluntates, quia aditus ad videndum nos vobis negatur, ab illis absolutionem percipite, a quibus et poenitentiam suscepistis. Sic enim tunc digna fuit eorum manus impositio, accepta et nunc erit sine dubio absolutio. Nam ut vobis intimavimus, non est mensurae meae judicandum de talibus, nisi fuerit inspirante Deo concilio [Col. 0475B] legitimo eorum et nostra quaestio ventilata. Sed ut dulcedini tuae prius notui [a 1Kb] , notesco quod interdictum sit hoc negotium omni clero praesente episcopo. Tunc dicit regularis instituta hoc cui injunctum fuerit licere, cum aut longinquitas itineris, aut imbecillitas corporis id episcopo denegaverit posse. Nunc vero quid ad haec opponere potestis, cum me habetis praesentem? cur praesentiam recusantes litteras petitis, et quae vivo sermone audire potestis, per apices quaeritis? Sed plane nescio quos salsuginosas asseritis, et prope Migentianos [b 1Kb] Donatistas, et Luciferianos notatis. Pro id miror te prudentem virum et industrium, cur illos damnatis, qui hactenus concilialem servant censuram, nec pereuntis multitudinis dicuntur exemplo, sed illa quae [Col. 0475C] Patrum sanxit auctoritas inconvulso retinerent animo, donec plurimorum episcoporum sententia, aut confirmetur edictum, aut temperetur decreta [c 1Kb] consultum. Non ergo, ut diximus, rebelliones a nobis debentur haberi Ecclesiae, qui ecclesiasticis videntur legibus inservire. Prius quidem amantissime idcirco scripsimus vobis semiplene, quia characteres ignoravimus epistolae vestrae. At nunc quia jam reperimus propriis litteris, et manum advertimus vestram, idcirco amicali amore scripsimus vobis pro animae vestrae remedio totis nisibus vos optantes, ut ea quae sancta sunt requiratis, et pravorum consortia evitetis. Nam cum dictum sit: Qui tetigerit picem, coinquinabitur ab ea (Eccli. XIII, 1); quae vobis absolutio ad sacramenta percipienda poterit [d 1Kb] inesse, si [Col. 0475D] pseudoepiscopo in crastinum videamini quoquo pacto adnecti? Domini, non nostra sententia est: Nolite timere eos qui occidunt corpus, animae vero nihil nocent (Matth. X, 28). Cui consimile Salomon inquit: Qui timet homines, cito corruet. Nam qui [Col. 0476A] sperat in Domino confortabitur (Prov. XXIX, 25), et caetera, quae prudentiae vestrae non latent. Haec et horum similia rogo, ut prius tecum semper tractare, et sic te Sacramentum reconciliationis admittere. Sed si aliud placet, fac quod tibi bonum videtur, aut quod prudentia tua docente conspexerit. His explosis jam quantum potui dixi: de plurimis cognovi, pauca charitati vestrae direxi. Sunt sancti Dei memores vestri: sum et ego in omnibus. Salutamus omnes in osculo sancto, quos cortis [e 1Kb] vestrae retinet claustra [f 1Kb] . Merear vos in laetitia videre. Amen.



XIII. ITEM EPISTOLA ALVARI SAULO EPISCOPO DIRECTA.

1. Epistolam ex nomine vestro nobis directam [Col. 0476B] suscepimus, et recitationem non vestram, sed illius homunculi esse cognovimus, quem patriae exturbatorem, et multarum haeresum satorem saepe probavimus. Et cum nos pure et simpliciter manu propria remedia animae impetrantes scribamus, vos e contrario mordaciter et subdole non ex vestra mente, sed ex stomacho multis potionibus sauciato, nobis non pocula vitae, sed venena porrigitis, et filium a charitate vestra procul rejicitis.

2. Et non solum unum, sed universum gregem nescio quo consilio morbidum aestimatis, quem non medicinalibus fomentis, sed ravidis discerpitis dentibus, membraque vestra vestris destruitis manibus. O quanta erant in ipsius nefandi interitum jacula intorquenda, si facie tenus, ut vir strenuus, decertaret [Col. 0476C] in pugna, et non clam, ut testudo, mulierum more, in umbris gladium acueret! qui proprio judicio condemnatus nec confessor est proprie, nec sacerdos: quem habitus confessorem [g 1Kb] , et lingua comprobat derisorem; quem staminia et lana ovium religiosum approbat, et prolixitas barbae laicum affirmat; quem simulatio operis sanctum, et aemulatio detractionis ostendit elatum. Quid enim mirum, si sacerdotes nostri temporis detrahat, qui doctores infringere tentat? Si clericos damnare studeat, qui agones martyrum mutilare non dubitat? Pater, o quanta erant in destructionem ipsius non sapientissimi, sed stultissimi homunculi, testimonia intentanda; quantaque in ipsius epistolae inconditae infrigenda, si honoris vestri nos reverentia non [Col. 0476D] religaret!

3. Nam finis principium destruit, et qualiter initiaverit non attendens, in calcem sibi adversa conscripsit. Stultus enim editor sanctitatem et sapientiam ambiens stultiloquium non vitavit; et condemnatos [Col. 0477A] arguens, dum solvere ligatum satagit; quem solveret invectione sua [a 1Kb] solutum ipse penitus non invenit. Ego, mi Domine, cum divini numinis testatione miseriam periculi mei exposui, remedium postulavi: et vos non ex vobis pure, sed qui mihi quasi inimico responderet sophistam inquiritis, imo non sophistam sed sollecistam rogatis: nosque quiescentes, et vestrae beatudini condolentes, ad stimulos incitatis. Sententias vero Salomonis advertimus, et a vobis [b 1Kb] , dudum eas dissipatas cognovimus: quem contra Patrum instituta, et anteriorum decreta, anathemato cuidam multotiens participasse, ante nostrum episcopum honorem [c 1Kb] , praevidimus, sacerdotibusque illi participantibus, post honorem communicasse probavimus nullo metu terroris, nulla [Col. 0477B] occasione timoris, sola voluntate animi, et dilectionis affectione. Certe recolitis quando ei ad immolationem missae casulam pro indumento praestastis, quanta vobis ego ipsis diebus amore vestro impulsus suggesserim. Quanti a Patribus anathemati, inrationabiliter sine concilio vestra jussione existunt soluti, certe non ignoratis. Recolite, obsecro, consecrationis vestrae non inculpata principia, et pene simoniaco errore propinquo. Poterant enim quovis asserente canonice inchoationis vestrae primordia comprobari, si quadringenti solidi non fuissent palam eunuchis vel aliis exsoluti: imo non clam, sed per chirographa Arabica ex Ecclesiae prospera, quod inlicitum est debitoribus, erogati, et ex illo ministerio congregati, quo non licitum est laicis etiam fidelibus [Col. 0477C] aliqua impertire, siquidem super solos sacerdotes [d 1Kb] resculae dispertiuntur Ecclesiae. Quanti, quaeso, sacerdotes sine testimonio ordinati? quanti sine connibentia clericorum vel filiorum Ecclesiae consecrati? quantae Ecclesiae duplicato sacerdotio, id est, binis pastoribus, contra Patrum institutionis divisae? quanti contra canones per omnes basilicas in diversos ordines constitui per vos exstiterint, rogo ipsi videte.

4. Sed haec omnia post tergun rejicitis, et tantum pro nobis in hos nostri temporis sacerdotes oculos apertos habetis. Nec hoc alio tempore, nisi quando nostra vos suggessio impetrat. Nam facie tenus et honorabilem Athanagildum abbatem vidistis, et hoc ei dicere praesentialiter voluistis: et Eulogio in primo [Col. 0477D] persecutionis impetu sacrificare jussistis: et nunc contra vos ipsos nostra tantum occasione dimicatis. O felix et multum felix, quem concilii tempus quod exspectatis invenerit! Utinam jam rediret serenitas, jam abiret tempestas! Puto quod multorum lingua silesceret, et frenum sibi ora illa imponeret, quae loqui nesciens hactenus per antra insibilat. Nam quod dicitis: Qui timet homines, cito corruet, nam qui sperat in Domino confortabitur (Prov. XXIX, 25); vel illud evangelicum: Nolite timere eos qui occidunt [Col. 0478A] corpus, animae autem nihil nocent (Matth. X, 28), vere et religiose dicitis: sed miror cur fortissima docens absconditur, et hominum timore a propriis segregatus per diversa vagatur. Jam vero quod in principio me ironice solvendum ab eis qui me ligaverunt jubetis, adicientes: Si enim tunc digna fuit eorum manus impositio, erit et nunc accepta sine dubio absolutio; quid contra se in hoc duntaxat dixerit loco sciolus ille, nunquam advertere potuit, et Sardorum salsedinem devitans, quomodo salsuginem incurrerit nescit. Si enim vere hoc et non ironice dixit ut quid nobis in finem pravorum consortia interdixit et tacto picis inquinatos firmavit? Si vero, ut textus epistolae docet, in derisione hoc in principio protulit, nosque per hoc suggillare tentavit, audiat [Col. 0478B] nervosus, ut sibi applaudet assertor, et silvosus, non palatinus dictator: Quid vestrum ergo proprie pastor satagit praesentialiter solvere, quem praevaricatores non habentes ligandi ordinem minime ligavere? Ergo solvi quomodo poterit qui ligatus non exstitit? nam si eis potestatem adimis ligandi, non ligatum ergo cessa quaerere solvere: et hoc ei responsum sit: Caeterum conscientiae nostrae judicem habemus omnium Dominum, qui potest sine improperatione curare invalidum, quia licet Levita et sacerdos vulneratum a latronibus dimiserint, Samaritanus vero ille misericors seminicem ad stabulum reportavit, oleum plagis infudit, mercedem stabulario dedit. Ulterius tamen, mi Domine, sententiam vestram ex alterius ore fluentem non requiram, quia [Col. 0478C] plane taedimur aliorum sententiis, et non vestris purissimis, deservire.



XIV. INCIPIT EPISTOLA ALVARI TRANSGRESSORI [e 1Kb] DIRECTA. Dilecto mihi ELEAZARO ALVARUS.

1. In primis, mi dilecte, salutis munia ut amanter, ita dulciter solvo, atque tibi conjuncte, si sectae tuae rituique convenit, identidem salutifera jura dependo. De caetero rogo ut non fastidium tibi ingerat dilectionis nostrae oblatio, qua te lucrare in Domino cupio.

2. Sed si ita amas ut diligo, identidem lucrare me tuo satage studio: quia qui convertere fecerit peccatorem, lucravit animam ejus, et suorum cooperit [Col. 0478D] multitudinem peccatorum. Et David pro magno munere quasi vota [f 1Kb] persolvit: Doceam iniquos vias tuas, et impii ad te convertentur (Psal. L, 15). Et ideo fave meis, diligenti intentione hujus pagellae discute textum, et non verba, sed sollicite praevide intellectum: quia non verborum cupimus faleratorum adspargere faces, sed simplicium et puralium tibi promere voces. Nec diploide nostra bifario coloratur assertio, vel sale attico hujusce redolet dictionis oratio, sed plebeio, et ut ita dicam, communi [Col. 0479A] currit eloquio. Non hic Tuccidides, vel Sallustius tramitem scientia [a 1Kb] digerunt, sed Jacob et David obiculas ad caulas deducunt. Non hic Cirus pugnando exercitum ducit, sed Moyses erectis manibus Amalacitarum phalangas orando divertit. Sed nec Memmonicos canemus hymnos, aut Aeneidarum carmine incidimus versus, nec lacteum Libii amnem deduco, nec Iliadum celeuma decanto. Procul enim a me est lingua viperea Domestenis de qua fertur dixisse Oscines [b 1Kb] : Quid si ipsam audissetis bestiam suo ore verba resonantem? Epistola enim mea non ethnicorum [c 1Kb] favorem requirit, nec colorem de Atheneo trahit: sed prophetarum saporibus redolet, et patriarcharum fercula superficiem gerit. Nempe dulcis si ubicunque in annorum numero Christi ventura [Col. 0479B] diceretur nativitas, Christianorum vel Judaeorum illico finita esset simultas: quia computatis annis a mundi principio sine aliquo impedimenti obstaculo adventus ejus sciretur in saeculo: ut nec fidelis in asserendo moras sustineret, nec infidelis in refutando occasiones ostenderet. Et quia, ut quibusdam videtur, incertum adventum ejus Scriptura reliquit, et quasi intactum magis tetigit quam praedixit, ob hoc et cunctorum opinio se ipsa deludit. Non quod omnium fides caeca caligine involvatur, sed ea quae magis opinione quam veritate tenetur. Ista namque secundum opinatum disserui istomacantium [d 1Kb] quaestiones. Caeterum juxta meae tenuitatis scientiam adventum Christi patulum reor addisci indicta legalia [e 1Kb] , si subtiliter indagentur vatis praesagia, quae [Col. 0479C] luce clariora existunt almifica. Nam licet ab initio mundi anni non inveniantur praefixi, tamen reperiuntur a tempore prophetali liquidissime numerati. Praevidens credo censura divina humanam vesanam acutiam, quae in numeris aetatum existit diversa; eo tempore maluit indidere numerum, ex quo praescivit contentionis abrasum existere nervum. Nosti enim Hebraeorum vel septuaginta Interpretum discordiam a primo homine usque diluvii tempus incalculantium [f 1Kb] summa, in tantum ut juxta Hebraicam veritatem ad Adam usque ad diluvium anni sexcenti quinquaginta sex inveniantur, et a diluvio usque ad Abraham anni ducenti nonaginta duo reperiantur.

3. Secundum Septuaginta autem interpretationem ab Adam usque ad diluvium anni ducenti quadraginta [Col. 0479D] duo numerantur. Et a diluvio usque ad Abraham anni T septuaginta duo calculentur: quorum diversitates latiori stylo dissererem, et cui potissime fidem haberetur elicerem, si hoc ut onerosum, ita et infructuosum non esse cognoscerem. Has discordantias divinus ille Spiritus prophetarum cordi insertus longe ante praenoscens noluit ab eo tempore nativitatis Christi indidere summam, ex quo et asserentum protendi protexit frivolorum inventa. [Col. 0480A] Nam licet non nominate numerum expresserit, tamen quo deberetur tempore nasci, intactum nunquam reliquit. Quod ne nudis me putes verbis narrare, jam tibi documenta vivida curabo proferre. Verum antequam nostra legaliter instruatur oratio, quaeso te libenter adverte quae dico: Et non aemulatione vincendi acuas intellectum, sed intentione proficiendi, tam mihi, quam tibi, elimes sensum: sciens quia non in ratiocinatione fides consistit, sed in veritate, et simplicitate cordis. Quisquis ille munda est mente, Dominum videt. Et ideo si susceptum est quod ingess, gratum est quod suggessi. Si vero molestum est quod scripsi, benevolentiam erga te animi non obtexi: quod et tu similiter erga me debes impendere, et quem vides ut [Col. 0480B] tibi videtur errare, ne pereat, omni vi cona [g 1Kb] insistere. Neque plurimis testimoniis occupatam mentem tuam studiis debeo impedire, sciens quia cui non sufficiunt parva [h 1Kb] , satis erunt nec mille. Sapiens enim non quanti dicant attendit, sed qui sint qui dicant utiliter norit. Et inde propheta beatum praedixit, qui in aurem audientis eloquia profert [i 1Kb] quia dicitur fallere auditus cujus segnis non vigilaverit sensus. Poteram tibi copiosa testimonia de reprobatione vestra, et electione gentium excerpere, si non ab eruditissimis viris hoc antecessoribus vestris factum recolerem esse. Ob id omittentes illa quae jam sunt stylo inlustriori vel facundiori ab illis, eloquentia et sanctitate pollentibus, dudum conscripta, ut praefatus sum, parva testimonia non infirma, [Col. 0480C] sed valida retexendo eliceam: et quid in ea sentias interrogando perquiram, ut aut doceas me ignorasse quae firmiter teneo, aut doceas te nescire quae ipse non improbe scio.

4. Moyses Pentateuchi editor Scripturae legifer Domini et renuntiator originis mundi, cum Jacob filiis suis consulentem induceret, et testamenti vice quae deberent post obitum patris haereditario jure possidere per benedictionem ediceret, taliter ait: Vocavit Jacob filios suos, et ait eis: Congregamini, ut annuntiem quae ventura sunt vobis diebus novissimis (Gen. XLIX, 1). Et ut scirent qui sunt isti dies novissimi in benedictionibus Judae apertius explicavit: Non deficiet, ait, princeps de Juda, neque dux de femoribus ejus, donec veniat qui mittendus est, et [Col. 0480D] ipse erit exspectatio gentium (Ibid., 10). Adverte, mi dilectissime, et enim aperi intellectum, et per totum orbem ostende mihi ex tribu Juda ducem vel unum. Nolo mi frivolorum eorum ingerere naenia, et illorum commentitias mihi dogmas ingerere fabula qui propter occasionem unius verbi longas solent fabulas texere. Et quia nequeunt regem in regionibus hominum liquidissime notis invenire, nescio sibi inquirunt principem ultra mare. Cum etsi verum [Col. 0481A] esset, minus ex tribu Juda fuisset. Quia tribus Juda non est a Sennacherib, vel ab Artaxerse qui et Ocus dictus fuit, deducta; sed a Vespasiano et Tito est, per terras dispersa. Nam sicut nullum templum, nullum altare; nullum principem remansisse vobis, propheta clara intonat tuba: Sedebunt, inquit, dies multos [a 1Kb] filii Israel sine rege, sine principe, sine sacrificio, sine altari, sine sacerdotibus, sine manifestationibus (Ose. III, 4). Intelligis istos dies esse, quos Ose propheta praedixit: aut forsitan adhuc illos se exspectare pejores caeca Judaeorum oppositio dicit. Recensendi sunt hoc loco reges, non a tempore Judae, qui cogniti sunt, et per David ac Salomonem currentes usque ad Sedeciam recto tramite pergunt, sed a tempore Danielis, et post Babyloniorum laxatam [Col. 0481B] captivitatem, qui per duces decurrunt. Et ideo, ut dixi, a tempore Danielis reges vestros enumerabo, et in quem defecerit brevi indagine assignabo. Post quem si aliquem habuit gens illa, sub quo exstiterit duce, nomenque ejus quaeso edicite.

5. Primus post Danielis prophetiam postquam de Babylone reversus est populus, praefuit Jesus filius Josedec, et Zorobabel filius Salathiel. Post quos Joachin filius Jesu in pontificatu successit. Cui successit Eliuth: huic quoque successit Joiade: deinde Joannes: postea Jadus. Post quem Onias: deinde praefuit pontifex Eleazar. Post quem successit alter Onias. Deinde Judas: cui successit frater Jonathan. Post quem Simon frater utriusque. Deinde Joannes, post quem Aristobolus. Huic quoque successit [Col. 0481C] Alexander, qui rex pariter ac pontifex fuit. Post hunc Alexandra, uxor ejus, cum filiis Ircano et Aristobolo populo praefuit. Quo tempore Herodes filius Antipatris interfecto Ircano regnum Judaeorum senatu consulto accepit. In ejus tempore Christum nostrum natum esse tua charitas non ignorat: quod si alium exspectare nitimini, duces ex tribu Juda hactenus in vestra gente ostendite: et tunc exspectare vos redemptionem firmabitis, cum defectum tribus Judae ex ducibus suppleveritis. Quod si nullum potestis invenire ex regibus, qui vocis ducatum praebeat hactenus, illam prophetiam Danielis probate attentius, et tunc confusionem Judaeorum jam debitam venisse probabitis verius, ab eo loco ubi angelus Danieli loquitur dicens (Dan. IX, 22): Daniel nunc [Col. 0481D] egressus sum, ut docerem, et intelligeres. Ab exordio precum tuarum egressus est sermo, usque ad locum ubi tali prosecutione finem conclusit: Et post hebdomadas sexaginta duas occidetur Christus, et civitatem et sanctuarium dissipabit populus cum duce venturo, et finis ejus vastitas, et post finem belli statuta desolatio. Vides quod post occisionem Christi vastationem omnibus Judaeis pollicit Scriptura divina. Et si adhuc Christum, id est Messiam, exspectatis, profecto adhuc desolationem majorem timere debetis: quia non vobis redemptionem, ut vanam opinatis pollicit, sed vastationem ab ejus adventu usque [Col. 0482A] ad finem saeculi indicit, sicut angelus Danieli dixit. Et ubi erit tunc relinquenda filia Sion, quae nulla est? Ubi sanctuarium, quod populus devastavit cum duce venturo, qui in cinere redactus est? Reddant Judaei statum quem Christus inveniat. Aedificent templum, ubi subito testamenti angelus veniat. En, ecce et vestra cessavit hostia, ut nullius rei adminiculo vestra deleantur peccata, dum non adoletis quae solebatis incensa. Lex praecipit, in captivitate non licere unctione regali chrisma conficere. Unde ergo messias vester ungetur, ut unctus vere juxta Danielem ipse credatur?

6. Sed jam a tempore [b 1Kb] annorum veniendum est: et non more nostro, sed legali documento, calculandum est, dicente Domino ad Moysen: Numerabis [Col. 0482B] tibi septem hebdomadas annorum (Lev. XXIII, 15), id est septies septem, qui sunt anni quadraginta novem. Ergo septuaginta hebdomadae quadringentos nonaginta annos efficiunt. Septuagies enim septeni quadringenti nonaginta sunt. Igitur percurre breviter Graecas, Latinas, barbarasque historias a vicesimo anno Artaxersis regis Persarum usque ad Christum ducem, et invenies totius numerum hebdomadarum fuisse completum, juxta lunarum computum Judaeorum, qui unicuique mensi dies viginti novem annumerant. Nam a vicesimo anno jam dicti Artaxersis usque ad quintum decimum annum Tiberii Caesaris reperiuntur anni quadringenti septuaginta quinque, qui faciunt annos Hebraicos quadringentos nonaginta; quia Graeci, et Judaei, per octo annos trium [Col. 0482C] mensium embolismos faciunt. Et ideo ab hujus Artaxersis vicesimo anno computandum est, ut praedixi, quia in ipso anno egressus est sermo, ut iterum aedificaretur Jerusalem, Neemia pincerna rogante, sicut ait angelus Danieli. Quod si iterum a primo anno Darii, qui et Melas vocatus est, successoris Cyri, quo visio Danieli extitit revelata, volueris computare, invenies in sexagesima secunda hebdomada natum existere Christum.

7. Post cujus nativitatem, si calculare malueris reliquum hebdomadarum numerum, in primo anno Vespasiani, qui captivitas vestra facta est, invenietur impletum. Et ista ita poteram singillatim per nomina regum annosque imperantium singulorum ostendere, sicut [c 1Kb] legales successiones per prophetarum [Col. 0482D] libros potuissem probare. Sed quia etsi veraci virilique assertione probentur, tamen fidelem auditorem requirunt; ideo non magno opere in numerorum vel imperatorum tempora, laciniosam instruam fabulam, sed breviter tetigisse sufficiat, quid nostri inde sensere majores; et a te fraterno more inquirere, quid inde tractavere proceres Synagogae: ut et mihi liceat nosse quod verum est, et tibi libeat reprobare quod falsum est. Illud quam maxime poscens, ut sine fellis amaritudine mihi disseras quid prodest nosse. Et tam illud quod a Jacob Judae [d 1Kb] protuli benedictum, quam etiam quod a Daniele professum [Col. 0483A] prophetarum [a 1Kb] , disertiori stylo juxta quod tibi videtur exponendum: vel secundum quod a Judaeorum doctoribus exstat expositum, non renuas amicali studio mihi scribere totum. Quia licet multa et praeclara testimonia tam nobis, quam vobis connibentia, prophetarum contineant dicta, tamen universa utiliter frutinata, non mihi videntur vel nobis vel vobis ora confringere petra, vel chamo confringere ora. Sola haec ita proferuntur praevalida, ut nec mutire liceat alicuique nostrum post horum expositionem perceptam. Si vero hanc expositionem refutandam, nam non praevides esse sequendam, quid potius tenendum est elice per mansura robustiori prosecutione asserta. Et noli tantum verbis nudis reprobam istam aedificare, sed postquam probiter firmaveris [Col. 0483B] istam falsam existere, aliam producas quae in se gradientes non sinat enarrare [b 1Kb] , ut et adversarium vincas, et amicum ita ut discipulum doceas. Opto te semper bene valere, reverendissime et dilectissime, natura non fide frater. Finit.





XV. RESCRIPTUM TRANSGRESSORIS ALVARO DIRECTUM.

Dilecto mihi ALVARO ELEAZAR.

Scripsistis mihi, o homo bone, qualiter ego proceresque meae Synagogae intelligimus: Non auferetur sceptrum de Juda, et dux de femoribus ejus, et reliqua. Hoc enim nobis luce clarius est. Si enim in praesentiarum adesses, interrogarem te qualem sceptrum habuere filii Israhel, vel quem ducem, [Col. 0483C] illos septuaginta annos quando fuere in cap . . . . . Nabuchodonosor et sicut tua.

(Quatuordecim in hac pagina ita abrasae sunt lineae, ut nec verbum unum legi possit. Folium subsequens exsecuit possessor codicis, ne transgressoris deliramenta legerentur.)



XVI. ITEM EPISTOLA ALVARI ELEAZARO DIRECTA.

Dilecto ELEAZARO ALVARUS.

1. Responsionis tuae, reverendissime frater, litteras legi, et praepostero ordine invectionem mihi latam probavi. Objectiones enim meae minime extenuatae existunt, nec unicuique oppositioni responsio obvia fuit: sed tantum animas in praeceps stylum blasphemum gessit, et Synagogae scriptor ludrica [Col. 0483D] confecit opuscula: cui nos utpote Christicoli non verborum faleratorum jacula jaciemus, sed aperte et pure veritatis regulam indagemus. Miror tamen te prudentem virum, et ut stylus approbat eruditionum liberalium apprime imbutum, tam tenuiter te opinavere in rebus duntaxat divinis, ut septuaginta annorum captivitatem unius regis tantummodo vita tot tantisque temporibus jam transactis equiperari studeas. Nunquam ex tribu Juda duces, vel sceptra cessarunt regalia, quia Jeconias, qui in Babylone ductus est, filium habuit Salatiel, de quo natus est [Col. 0484A] Zorobabel ad quem sermo dirigitur in manu Aggaei. Factus est sermo Domini in manu Aggaei in secundo anno Darii, ad Zorobabel filium Salatiel, ducem Judae, et ad Jesum filium Josedec sacerdotem magnum (Agg. I). Vides quia de Tribu Juda nunquam duces cessarunt. Etiam in captivitate positi tribus illa praelationem nunquam amisit. Quod vero novo uteris argumento, asserens in Hebraeo non ita habere, sed aliis sermonibus multo aliud significare, miror tuae eruditionis in Hebraea lingua tam velox peritia, qui post octingentos quadraginta annos Judaeorum niteris consolare vecordiam, quae ante nunquam in eorum sensus venere. Soliti enim erant regem ultra mare inquirere, non verba prophetiae alia interpretatione subvertere. Nam si hoc in Hebraeo ita Seber [Col. 0484B] et Amohkec [c 1Kb] , qui sonat Latine tribus et doctor habetur; cur per ista tot annorum spatia nobis non exstat oppositum, cum regem vel ducem sibi faterentur trans pontum, cum liberior eis et expeditior immineret assertio, ut dicerent, hoc non haberi penitus in Hebraeo: nisi forsitan tu homo Gallus in eorum litteris intellexisti quod proceres ignorabant hactenus Synagogae, et in Hebraicis litteris invenit Latinus quod nesciebat Hebraeus. Vere frivolae hujusce investigationis assertio, fidei retundenda est calculo; tam enim doctoribus nostris a vestris majoribus, quam etiam nobis nil aliud edicere solebatis, nisi regem vobis de transmarinis inquirere locis. Discute hujus admirabilis interpretationem doctoris nostri Hieronymi, et ex aliis locis Scripturarum eam [Col. 0484C] probare si velis.

2. Sed priusquam incipiam singulorum interpretum editiones conferre, aequumne tibi est, vir bone, ut non solum absentem, verum etiam quietudine aeterna fruentem, ita caninis morsibus lanies? Sic te docuit Moyses legiferus, ut testimonium oculis non probatum super absentem coram arbitros proferas, et quem scis parentum praedia reliquisse, vel opes largas, amore pecuniae dicas injectum? necnon et lividinibus arguis virum etiam conscientia castum, qui ob virginitatis studium jejunia, squalorem, vel oblectamenta mundialium respuit facultatem? Qui enim sua dimisit, qualiter amore pecuniae aliena quaesivit? Tu vero, mi frater, quomodo alium incusare non dubitas in rem quam tibi abundasse [Col. 0484D] in dogmate nostro omnibus clamitas, ita ut passim per diversarum feminarum concubitus in templo nostro te glories dulces tibi habuere complexus. Ipse abyssus scientiae et inadibilis oceanus Hieronymus, si hodie superesset, te plane respirare non sineret, sed spinis quibus contegeris enudaret; et quasi victor, ut solitus erat de omnibus triumphare, aut in suum te deduceret agmen, aut te semivivum in terras ultimas aspostaret; ac te philosophorum vel Judaeorum gloriantem doctrinis ita dejiceret, ut solita constantia tibi illa verba cantaret: [Col. 0485A] habesne ultra quo nervos loquacitatis tuae extendas?

3. Veniendum nunc est ad editiones Septuaginta Interpretum, et parva capitula exempli causa subdendum. In Zacharia enim (cap. XI) ita Septuaginta ad locum dixere: Si bonum est coram vobis, date mercedem mihi, aut renuite. Et appenderunt mercedem meam triginta argenteos; dixitque Dominus ad me: Pone illos in conflatorio, et considera si probatum sit sicut probatus sum ab eis; et tuli triginta argenteos, et misi eos in domo Domini in conflatorio. Quod noster lumen Hieronymus ita transtulit. Si bonum est in oculis vestris afferte mercedem meam, et si non, quiescite. Et appenderunt mercedem meam triginta argenteos; et dixit Dominus ad me: Projice [Col. 0485B] illud ad statuarium decorum pretium, quo [a 1Kb] appretiatus sum ab eis: et tuli triginta argenteos, et projeci eos in domo Domini ad statuarium. Et licet sensus idem sit, verba praepostera sunt et pene diversa. Item in Isaia: Ecce virgo in utero accipiet et pariet filium et vocabitis nomen ejus Emmanuel (Isa. VII). Pro quo Hieronymus: Ecce virgo concipiet et pariet filium, et vocabit nomen ejus Emmanuel. Aliud est enim vocabitis, aliud vocabit. Require tu quis melius transtulit, licet caeteri Interpretes adulescentulam vel juvenculam dixerint: sed verbum Hebraicum alma, et in Revecca adhuc virgine positum invenies, et in Maria soror Aaron, necdum viro conjuncta reperies, quod abscondita, et nimia diligentia custodita, sonat. Unde et in titulo psalmi ubi positum est [Col. 0485C] alma, noth, Septuaginta dixerunt: Pro absconditis. Sed et libro Job, ubi dicitur pro sapientia, et absconditur ab oculis omnis viventis (Job. XXVIII, 21), in Hebraeo propter declinationem verbi aliter figuratum, alma dicitur. Et in Regnorum libris scriptum est ex persona Elisei loquentis ad Giezi: Et Dominus abscondit a me (IV Reg. IV, 27), huic quid simile est, licet masculino genere declinetur. Quod si Revecca et Maria virgines esse velis, pro quibus nunquam verbum vetula legis: quae impudentia est huic solae virgini denegari quod caeteris velis nolis concedis? Ostende mihi alicubi positum alma, ubi adulescentulam, et non virginem sonat: vel ubi nuptae hoc verbo appellatur, et me imperitum vel victum fatear esse. Lingua quoque Punica, quae Hebraeorum [Col. 0485D] fontibus ducitur, proprie virgo, alma appellatur. Sed qui scire desiderat varietates interpretum, vel Judaeorum cupit parvipendere inventiones, Quaestionum Hebraicarum Hieronymi vel caetera sua opuscula legat. Et plane, sicut ipse professus est, contemne tructos [b 1Kb] et nausiam Judaeorum, tuasque vociferationes surda aure transibit. Nam hunc nostrum, et vere dignum non solum mundo, sed etiam coelo, Hieronymum, quem inrationabiliter detestaris, nescio ut quid eum dente ravido mordes, cujus editionem hactenus nescis. Hanc enim editionem [Col. 0486A] quam falsam probare satagis, Septuaginta Interpretum, non Hieronymi, esse cognosce. Quam etiam ille in multis suis opusculis arguit, additumque ab eis et diminutum non sine evidenti ratione probavit. Et pro harum varietate editionum linguam Hebraeam didicit, moxque veracem suam propriam Latino sermone editionem Ecclesiis dedit. Vides quia dum Hieronymum cupis fallacem probare, imperitiam tuam ostendis: insuper et Judaeos tuos Septuaginta sapientiores caeteris condemnare conaris. Quod si, ut dicis, in Psalmis cuncta verbo ex verbo expressit: cur qui in parvo fidelis exstitit, in multo infidelis existeret? Nisi quia editio Psalmorum Hieronymi est: quam multo aliter quam Septuaginta posuere ex ipsa editione eorum perpende, ut per haec cognoscas [Col. 0486B] fidelitatem doctoris summi Hieronymi, quanto studio, quo labore conaverit, ut proprietatem legis Ecclesiis traderet Christi.

4. Hoc vero testimonium ita perversa mente vestri perverterunt, sicut et librum Sapientiae Salomonis, praevidentem de Christi crucifixione testimonium a canone rejecerunt. Nam post interfectionem Christi pro eo quod ibidem legitur: Dixerunt inter se impii: Comprehendamus justum, quia inutilis est nobis, et contrarius est operibus nostris. Promittit scientiam Dei se habere, et Filium Dei se nominat (Sap. II, 12, 13); et infra: Si enim est vere Filius Dei, suscipiet illum, et liberabit illum de manu contrariorum (Ibid., 18); ac deinde: Ut sciamus reverentiam illius, et probemus patientiam ejus, morte [Col. 0486C] turpissima condemnemus eum (Ibid., 19, 20): conlatione sacra ne nostri eos pro tam aperto sacrilegio derogarent, a propheticis eum voluminibus reciderunt, legendumque suis perenniter vetuerunt. Nam qui libellum integrum non dubitaverunt propheticum a propheticis opusculis segregare, et quasi non fuisset ab eodem Salomone editum denegare, multo amplius levius praeviderunt periodos verborum aliter quam digesti sunt promulgare: unde nequaquam est vestris commentitiis fabulis obscultandum, sed hoc tantum pro verbo [c 1Kb] habendum, quod prudens Hieronymus interpres nostrae linguae omnibus dedit. Codices namque Hebraeorum post adventum Christi falsatos esse nullus ignorat, ut testimonia evidentiora de Christo subtraherent, ex quibus [Col. 0486D] se convincendos esse sciebant [d 1Kb] . Constat enim, luceque clarius patet, quod qui legis auctorem contumeliis affecerunt, legem ipsam non timuerunt pervertere, per quam solam poterant confutari. Percurre totius maledictiones legis, quas hominibus, besteis, serpentibus, vel insensibilibus metallis, cognoscis inlatas; et videbimus nunquam alicubi positum maledictus a Deo, nisi in eo loco, ubi illud intelligere, quasi ad infamiam, voluistis pro Christo: Maledictus omnis qui pependit in ligno (Deut. XXI, 23). Hic proceres Synagogae addiderunt ex suo, a Deo, [Col. 0487A] ut per hoc Deum illum negarent. Si enim oculi fidei tibi aperti sunt, totius Veteris Testamenti ventilare historiam, et nunquam ibi maledictum a Deo positum vides, et ex hoc valebis addiscere genuinam gentis istius perfidiam, et contra vitam suam immedicabilem rabiem. Poteris, et tu, quia scis nos ignaros linguae Hebraeae, ex Hebraeorum codicum nos varietate inludere, ubi te victum praevideris esse. Hoc enim argumento in omnibus Scripturis te vales tutare, ut verbis te purgandum putes qui rebus urgeris.

5. Age jam nunc ad secundum capitulum veniamus, et responsionem tuam minus sale conditam approbemus. Dicis enim, confuse apud Latinos habentur septuaginta hebdomadae, quasi ego eas secundum [Col. 0487B] Latinorum computum computandas esse praedixi: aut tu fide Hebraeos [a 1Kb] ex Latinorum supputatione poteras superari. Legaliter enim hebdomadae unius numerum septem annos firmavi, et non, ut tu, vagam intelligentiam in diversa jactavi, ut anceps quo gressu figas non habens, utroque claudices pede. Septuaginta dies, vel septuaginta septimanas, vel septuaginta lunas, vel septuaginta annos juxta nescio cujus suam expositionem dinumerans, et per diversitatum numerositates ubique suspectus incedens, quaeso ut mihi dicas cujus expositionem velis intelligere suam? Si Hieronymi? miror te mihi meam expositionem ingerere, et Latinum ex Latinorum diversitate voluisse docere. Videris mihi doctoris, non assertoris, induisse personam. Sed iterum conqueror [Col. 0487C] cur in suprafata dierum, septimanarum, lunarum, annorum, unicuique praefixeris: juxta suam explanationem, quas certum est ab eo explanatas nunquam legisse, et huic quam maxime specialiter suae, septuagies septies, hoc minime inculcasse: nisi forsitam caeteris reprobatis, Hebraeorum has duas expositiones didiceris esse. Tamen quia extremam prophetali testimonio munis, haud [b 1Kb] dubium ipsam solam probare velis. Ais enim: Dies nobis ducti faciunt mille trescentos triginta. Idem numerus habetur in fine Danielis; ait namque: Beatus qui exspectat, et pervenit ad dies mille trescentos triginta quinque (Dan. XII, 12). Et quia quinque dies quos tu annos putas, supergredi numerum prospexisti, illico quasi scita de proprio addidisti: In his enim quinque [Col. 0487D] annis singillaturus est Dominus, qui et qui remanserint ex omnibus gentibus super terram ad servitium Israhelis. Et oratione lubrica lectoris animum tenebrasti, ut ignoraret penitus quales annos diceres quinque, aut quo tempore sunt verissime calculandi.

6. Ad compendium veniens concedo ita mille trecentos triginta quinque annos existere, et ideo a secundo anno Darii, qui et Melas vocatus est, quo visio Danieli exstitit revelata, usque ad Vespasianum, qui Judaeorum captivitatem confecit, computantur anni quadringenti nonaginta. Ad quos si addideris annos incarnationis Domini octingentos quadraginta, [Col. 0488A] simul facies annos mille trecentos triginta: ex qua summa si substraxeris quadraginta, quia in quadragesimo anno post passionem Domini bellum Vespasianicum fuit, supersunt [c 1Kb] anni mille ducenti nonaginta. Et his retrahe triginta et tres annos aetatis Domini, et erunt mille ducentos quinquaginta septem anni a tempore Danielis usque ad Aeram octingentesimam septuagesimam octavam, quae nunc agitur, anno incarnationis Domini octingentesimo quadragesimo, saeculi vero millesimo quadragesimo anno.

7. Verum si a vicesimo anno Artaxersis, anno quo sermo exit, ut templum Zorobabel iterum aedificaretur, computare volueris, invenies usque ad nativitatem Christi quadringentos nonaginta: quibus si [Col. 0488B] addas incarnationis Domini, erunt mille trecentos triginta, et superant ipsos quinque quos tu nobis ad servitium opponis. Hanc frivulam tuam interpretationem tu ipse confringis, dum ais: Tantae enim stoliditatis, tantaeque spiritu stultitiae imbutus, mi germane, es, ut scire desideres quae Daniel ignoravit angelo ei dicente. Vade, Daniel, quia clausi sunt signatique sermones usque ad tempus praefinitum (Dan. XII, 4). Revera valida quaestio, et quae me utroque promerent [d 1Kb] cornu, si subsequiba eam auctoris non infringeret dictio, dum subjungis: Unde mihi campum aperis responsionis, nullasque angustias sustinere permittis, dum ais: Numera a die primo quo Nabuchodonosor carnes porcinas posuit in templo usque dum impleantur anni mille ducentos [Col. 0488C] nonaginta, et tunc aperietur ille liber, et nota fient signacula ejus. Si enim pro totius visionis miraculo clausos signatosque sermones propheta dixit, quis tibi annorum hunc numerum aperuit, ut scias tu quod Daniel scire non potuit? Ille enim dies non annos dixit, tu annos interpretaris: et nescio quo tanto auctore partem libri signati legis, si liber totus est sub signaculo. Ergo et hi mille ducenti nonaginta dies eodem sunt collecti in numero. Cur in parte signatum, et in parte apertum dicis? Tibi licet numerum praefinitum signationis non in dies, sed in annos, interpretari: mihi non licebit eos juxta praefatum non annos, sed dies probare? Tibi majora usurpas, dum dies in annos interpretas, nubila serenando: mihi minora non concedis, ut prophetiae [Col. 0488D] verba pure exponam, in dierum vocabulo non cunctando? Si signati sunt sermones qualiter superius post mille trecentos triginta annos quinque annos ad servitutem gentium calculasti? Quis tibi hanc auctoritatem dedit, ut omnibus gentibus servitium quinque annis imponas? Quod Daniel non explicavit, cur tu exponere conaris? Quod ille intactum omisit, qua ratione tu tractare festinas? Sed dicis: Nos autem hodie sumus in millesimo trecentesimo sexagesimo tertio anno: per quod festinas ostendere quod viginti et septem anni tantummodo supersunt usque tuus Messias a vinculis igneis aut ferreis exsolvatur. [Col. 0489A] Hic omnis frustraretur conatus, si utrisque nobis vitae superesset status: quia computatis ab aera, quae nunc dicitur octingentesima septuagesima octava, viginti et septem annis, in aera superventura nongentesima quinta Zabuli vestri dignosceretur adventus. Verum constringamus nos utrique tali definitionis decreto, ut si vita comes fuerit, et utrique ad ipsum annorum pervenerimus spatium, ut cujus falsa probata fuerit invectio in comparis fidem animi transeat gressu.

8. Quod si ipso in tempore vestra non fuerit redemptio, vereor ne forsitan unius hebdomadae numerum in septuaginta annorum vertatis curriculum, ut III dcccc os annos usque ad ipsius iniquissimi hostis adventum dicatis esse currendos.

[Col. 0489B] 9. Animadverte qualibus Daniel librum signaverit: Eligentur, inquit, et dealbabuntur, et quasi ignis probabuntur multi: et impie agent omnes impii. Porro docti intelligent (Dan. XII, 10). Vides quia ex plurimis pauci eligentur et dealbabuntur: et iterum non omnes, sed multi probabuntur: et impii non intelligent, qui Deum negarunt: porro docti intelligent. Nec enim scientiam libri interdixit, quos doctos fidei esse praevidit. Applaudes te iterum, quia si tibi vacaret, me meumque eges ipsum [a 1Kb] multum doceres errasse. Et quod non vales ostendere, quasi intransitu minitas intentare, ut lector te putet mihi parcere, qui mentiens nec tuae animae pepercisti, quia os quod mentitur, occidit animam (Sap. I, 11), multo magis propriam quam externam. Et fit hoc [Col. 0489C] arte rhetorica ut, dum non valet responsa parare, se fingat sponte omittere, quae quasi potens poterat approbare: ut ostendat omnibus non deesse illi studium, sed animi votum. Sicque dum montes aureos pollicit, nec aereum nummum producit. Talibus tu imbutus es disciplinis, et ideo te jactitas posse quod, conscientia teste, vales minine factitare.

10. Scito quia nihil tibi ex Egesippi posui verbis, sed ex Josippi vestri doctoris; quia ex captivitate Babylonis usque ad Herodem alienigenae prolis, omnes principes vestros et reges fuere et sacerdotes suis tradidit libris; usurpantes sibi sacerdotium post regnum invasum: per quod non diffiditur lethalem eos sustinuisse casum. Nec mihi opponas: Extraneus enim qui accesserit, nisi ex tribu Aaron, moriatur [Col. 0489D] (Num. I, 51). Sed recole pervicaciam Judaicae gentis et male fortis audaciam, et tunc scies qui poterant usurpare majora. Ego enim Alexandrum ex tribu Judae ducem esse firmavi, qui sacerdotium usurpavit sibi. Tu, si velis, dic eum iterum nec regem fuisse; sed hoc non poteris, quia domesticus tibi testis assurgit Josephus, qui etiam Aristobolum fratrem ejus talia fecisse suis approbat dictis. Siquidem, ait, Aristobolus, cui inter fratres aetas provectior, mens praeruptior, principatum sacerdotii ad regni potestatem sibi convertit, et diadema sibi [Col. 0490A] usurpavit superbe. Videamus quis hic fuit Josephus, vel ex qua tribu Judaeorum exstitit ortus. Ait enim: Josephus Mathiae filius, et Hierosolymi sacerdos, qui et ipse Romanos primo bello oppugnaverim, et posterioribus nihilominus interfuerim praeliis necessitate constrictus. Et in alio loco: Non ego quidem Aaron, sed tamen non deneger [b 1Kb] ab eo. Sed ex quinto libro suae Historiae proferamus quale testimonium super suae gentis produxerit comptum. Etenim postquam a Vespasiano comprehensus est, atque neci adjudicatus, pro eo quod dux fuerat Judaicae factionis, et multis Romanos fatigaverat bellis, tandem Vespasiano de morte Neronis et ejus imperium prophetavit, et illico non solum gratiam solutionis excepit, sed et amicitiae locum apud eum [Col. 0490B] non contemnendum obtinuit. Jussus tamen est ut patrio sermone alloqueretur Judaeos, quorum dux erat Joannes Sicarius parricida. Cui taliter Josephus ait: Non mirum, Joannes, si perseveres usque ad excidium patriae, cum jam reliquerint eam praesidia divina; sed miror si perituram non credis, cum legeris propheticos libros, quibus excidia patriae nobis annuntiaverunt, et reparata culmina rursus a Romano destruenda exercitu. Quid enim aliud clamat Daniel? Non enim quod jam factum erat, sed quod profuturum [c 1Kb] prophetabat. Quae est abominatio desolationis venientibus [d 1Kb] Romanis fore, nisi ista quae imminet? Conspicis quod ipso in tempore septuaginta hebdomadas Josephus vester credidit esse impletas? Et post pauca addidit etiam haec: Nec ego, [Col. 0490C] ait, liber ab hujusmodi periculo sum. Novi et ipse, quia cum vestris periclitatur sanctissima mihi mater, et sacra satius uxor, atque non ignobile genus, et quondam domus praeclara; ac fortasse propter meos me suadere arbitramini; occidite eos, et accipite insuper mercedem meum sanguinem, libenter hanc solvo mercedem vestrae salutis, si post me sapere potestis. Intelligis, mi germane, quia nunquam aliquando sapere potestis juxta verba vestri doctoris, vere confidis in ventis [e 1Kb] , et habes fiduciam in nihilo. Dixisti enim quod ipsa natus est die et unctus quo Jerusalem vastata fuit. Sufficit enim quod ejus nativitas vobis excidium et perpetuam ruinam indixit.

11. Vides, mi frater, te meliorem esse a tuo Messia. [Col. 0490D] Tu solutus es, ille ligatus; tu juvenis, ille jam senex. Et forsitan inde senescit, nisi quotiens dicas incrementa eum non sentire aetatis, per quod metallum eum firmes insensibile esse. Titulus enim est, ne falsaris metallorum. Utinam non te pigeret mihi scribere quis eum vinxit, quis vinctum custodit, in qua latrina infectus jacet, in qua terrae portione cloaca dimersus vermibus scatet. Clamate ei voce majore, quia forsitan alvum vester Messias purgat, aut vesicam effusione urinae laxat, aut fimi putorem tacite ex ano exhalat, aut certe inflatione [Col. 0491A] ventris instripida [a 1Kb] digerit, et ideo gemitus tam diuturnos vestros non audit. Non te pudet [b 1Kb] , tam ridiculam sectare amentiam? Vere tu, germane, sequeris ventos et pascis auras, qui nervos nebulae tenens in fumos domorum confidis, qui etiam solutionem a quo non est solutus expectas [c 1Kb] . Scribis in fine: Vade, tuumque Jesum tene, et hic, et in aevum. Ad quod breve responsum accipito: Amen; et iterum amen; et tertio amen; in coelo amen, in terra amen. Et dicant non solum angeli, sed et omnis populus: Fiat, fiat (Psal. CV, 48). Ut sicut ego eum sponte illo spirante fide amplecto, ita ab illo tenear, ne abducar ab eo fide vel opere praestigioso alicujus commento. Atque ita mentem meam Jesus jure sibi perpetuo vindicet, ut in sensibus meis [Col. 0491B] nulla deinceps titillatio obscena evigilet. Sed ita menti fide praesideat, ut membrum opere regat; meque ab auditu malo suo liberans munere dexterae partis gaudio faciat participem esse. Ipse qui in Trinitate cum Patre et Spiritu sancto unus a me colitur Deus, cui est gloria in saecula saeculorum.





XVII.

Hic vestigia apparent litterarum rubri coloris, quasi titulus alterius epistolae, transgressoris nempe: cujus propterea inferior folii pars, in qua incipiebat, amputata. Sed versa pagina insunt sequentia:

1. Israel, sicut scriptum est in libro Deuteronomio: Ponite haec verba mea in cordibus, et in animis vestris, et reliqua (Deut. XI, 18). Et in eodem libro alibi legitur: Legem praecepit nobis Moyses haereditatem [Col. 0491C] multitudinis Jacob (Deut. XXXIII, 4). Et iterum in eodem libro: Cave ne oblivisceris verborum quae viderunt oculi tui, et ne descendant [d 1Kb] de corde tuo cunctis diebus vitae tuae (Deut. IV, 9). Audi, obtrectator, quod scriptum est: Cunctis diebus vitae tuae; firmiter attende et cave, ne videns non videas, et ne audiens non intelligas. Vide igitur, quod meam confirmavi legem verissim . . . .

(Abhinc deficit charta, quam inferius resecatam diximus. Tria etiam sequentia folia rescisa sunt: et in quarto subsequenti (ubi Alvari decima octava epistola incipit) ita explicit epistola transgressoris:)

2. Desertae plenaeque gregibus hominum, et scient quia ego Dominus (Ezech. XXXVI, 38). Et paulo post: Fili hominis, ossa haec universa domus Israel est. Ipsi [Col. 0491D] dicunt: Aruerunt ossa nostra, periit spes nostra, et abscisi sumus. Propterea vaticinare et dices ad eos: Haec dicit Dominus Deus: Ecce ego assumam filios Israel de medio nationum, ad quas abierunt; et congregabo eos undique, et adducam eos ad terram suam, et faciam eos in gentem unam in terra in montibus Israel, et rex unus erit omnibus imperans. Et non erunt ultra duae gentes, nec dividentur amplius in duo regna, neque polluentur amplius in idolis suis, et abominationibus suis, et in cunctis necessitatibus suis, et salvos eos faciam de universis sedibus suis, in quibus [Col. 0492A] peccaverunt, et mundabo eos, et erunt mihi in populos, et ego ero eis in Deum; et servus meus David super eos; et pastor unus erit omnium eorum; et in judiciis meis ambulabunt, et mandata mea custodient, et facient ea, et habitabunt super terram quam dedi servo meo Jacob, in qua habitaverunt patres vestri; et habitabunt super terram ipsi et filii eorum, et filii filiorum usque in sempiternum, et David servus meus princeps eorum usque in sempiternum, et reliqua (Ezech. XXXVII, 11-24). Vide modo quod nullam occasionem invenire potes, ut ista omnia non sint futura desuper terram. Finit.



XVIII. ITEM EPISTOLA ALVARI TRANSGRESSORI DIRECTA.

[Col. 0492B] 1. Confectam mendacio, contumeliis fetidam tuam coenerosam epistolam vidimus, morulis non multis tractavimus, quam obliquam confestim cognovimus. Tibi statim respondere non pigritiae fuit, sed res sic exitum habuit, eo quod innecii salus [e 1Kb] devolutus, proprius me non continuit locus. Ideo istam praefationem apologetice indidimus, ne me sere respondisse causeris. Atque in prima fronte Judaico more mendacem miravimus, et solitam fidei tuae perfidiam horruimus, dum ais: Scedula cujusdam nostras pervenit ad manus, quae plena erat blasphemiis in Deum verum et vivum. Constat enim te fallacem existere, dum ea mihi conaris imponere quae, conscientia teste, in meis litteris nunquam visus es percurrisse. Sed quia, ut ais, nolles mihi respondere, [Col. 0492C] nisi te praeceptorum tuorum et doctorum perurgeret jussio, obsecro te ut, parumper rancore deposito, et obstinatae perfidiae errore depulso, animadvertas quae dico. Cum propheta teste cuncti sint caecitate percussi, qua temerantia doctores tibi asseris esse, quos caecos esse cognoscis sententia prophetali? Et in tantum hoc aperte prophetalis sermo omnibus intonat, ut etiam tempus caecitatis non sine magna desquisitione perquirat, dicens: Usquequo, Domine? (Isa. VI, 11.) Cui statim divina responsio perpetuam caecitatem suo declaravit oraculo. Sed haec et alias. Tamen sequar epistolae tuae vestigia, et errorem quibus lineis ingressus est, foris producam: omittens contumeliis stultissimis vulnera, quae ab impudendo ore colubrifera sapientia produxisti, et ea tantum breviter intimem, [Col. 0492D] quae tibi et freno linguam constringant, et chamo justitiae in recti itineris tramitem deviantem perducant.

2. Ais enim quod e contrario fidem reprobam et abjectam, et falsiloquam et maledictam, et horribilem et despectibilem, et abominabilem et vilem relinqueris, et gloriosam veramque assumpseris. Et miror frontis tuae duritiam reclamante mundo talia prompsisse infanda, quae ut Virgilius [f 1Kb] ait:

Nec visu facilis, nec dictu affabilis ulli,
[Col. 0493A] Animadvertere debes vim sermonum quae a te incondite prolati sunt, et intellige quia bifarie in te ipse divisus es. Dicitur enim fides, eo quod fuit aliquid. Unde et fides [a 1Kb] dicuntur homines qui veritate sunt firmes. Si enim fides est, non est reproba, vel illa alia quae ignominioso ore illi non fanda attitulasti. Si autem tanta et talia probra illi attitulas, rogo ut fidem nominis demas. Dum enim reprobam dicis, tuo ore nescius te ipsum elidis. Reprobum enim dicitur quod ante electum exstitit, postmodum ob aliquid reprobatur. Quod ut legalibus instrumentis confirmem, audi quod sequitur: Argentum reprobum vocate eos, quia Dominus projecit illos (Jer. VI, 30). Intueris contra te fuisse locutum, et tuum in te mucronem fuisse retortum. Idem enim abjectum [Col. 0493B] quod reprobum: quia quod abjicitur, ante abjectionem proprium esse deprehenditur: quod vobis, non gentibus, congruit, vestraeque legi, non nostrae insedit. Quis enim, o stultissime hominum, ita vesano ore contra se garriens in pacifico animo se ipsum occisit? Et licet fetidus fetida multa more procacium, non facundorum, protuleris, et non ut tui jactitant per syllogismorum et pro soloecismorum spineta, acumina quasi Chrysippi jactaveris; saltim despectibilem dicere non debueras, nec vilem proferre, quam regiam et tonantem oculis praevidisti. Vel de hoc erubescere debes ea nobis ingerere, quae tibi non nescius es abundare. Conculcatur enim hodie non fides quae parum exstitit sancta, sed vestra praevaricationis portenta, et omnia falsa pede teruntur [Col. 0493C] figmenta: et audes dicere vilem quam gloria vides florentem, honore tumentem, late longeque fulgentem? In tantum enim hodie gens vestra despicitur, ut velut pannum menstruatae per regna omnia diffametur, ita ut pro magno contumelio Judaeus quis esse dicatur. Quod vero digito Dei tibi gloriaris legem scriptam, adde si vis et multa mirabilia, quam non tibi, sed patribus divina fecit potentia, quae omnia omnipotentis Dei fuit magnalia, non vestrorum insana protervia. Lex enim specialiter juxta in lapideis scribitur tabulis, quia vestris praeduris erat danda praecordiis. Et ut certum tibi sit, patulum, specialem ejus omnem existere textum, Dei scripta praedicitur digito, quo expressius Spiritus sancti designetur virtus vocabulo; non enim membris exstat [Col. 0493D] compositus, ut carnalis ejus dicatur digitus, sed Spiritu est Dei conscriptum quidquid per digitum exstat signatum. Nam si legem carnalem intelligere volueris, non solum Deo membra ascribis, verum etiam similem tibi eum firmabis. Et dum refugis Deum dicere Christum, omnem prorsus hominem Deo probabis aequum. Sic enim ait: Faciamus hominem ad imaginem et similitudinem nostram (Gen. I, 29). Qui dicit utique Deus est, qui faciendi gerit arbitrium. Tu modo mihi responde quibus dicat faciamus, et quorum potestatem faciendi desquirit [Col. 0494A] auxilium. Si angelorum? ergo angeli sunt illi similes et pariter hominum creatores: et dum unius veri Dei culturam praedicas, multorum deorum servitutem incurris.

3. Vides legem si carnaliter observetur esse destructam. Poteram tibi totius legis historiam Manichaeorum more impugnantem se invicem demonstrare; sed vide quia non solum deos plures inducis, verum etiam creaturis caeteris creatorem tuum similem esse firmas. Quod si a me requiris qualiter hoc sentiam, mei animi non percipies sententiam, quia in malivola anima non intrat sapientia (Sap. I, 4). Verum quia casso labore in confirmandam legem desudas, surdaque aure et indomabili corde me compedire festinas, noli expansis labris testimoniis [Col. 0494B] applaudere vanum, cum scias me legis non negare praeceptum, sed per intellectum venerare divinum. Nunquid ego similis tui sum, ut ea quae luce clariora existunt, dubia faciam praedicando? Absit ergo a me, ut qui veritatem colo, mendacium loquar. Credo enim quod lex non solum tibi, sed omnibus est gentibus data, quae decalogi tabulis fuit inserta. Conspice primas tabulas vestro vitio fractas, et intellige vestras significasse insanias falsas. Qui primitus quidem electi, vitio vestro estis projecti. Adverte, oro, secundas tabulas velaminibus vobis obtectas, ut corda vestra casso tecta velamine non illustrarentur superno inenarrabili lumine. Ideo et Moyses velatum retulit vultum, quia vestrum significat intellectum hactenus caecum. Quod [Col. 0494C] usque hodie usitatos Judaice facitis, dum Eptaticum [b 1Kb] siricio velamine tegitis, et legislatoris verba tecta omnibus legitis. Ipsa vero testimonia se invicem impugnantia sibi est specialiter fuisse digesta. Cave ne obliviscaris verborum quae viderunt oculi tui, et ne excidant de corde tuo cunctis diebus vitae tuae (Deut. IV, 9). Adverte, inimice [c 1Kb] Dei excelsi, et diligenter vim sermonum considera: Ne obliviscaris verborum quae viderunt oculi tui. Et certe potius audiuntur verba, quam videntur. Verba enim ad aures, non ad oculos pertinent. Sed si scis qualiter ista dicantur, expone; si autem nescis, moneo te, cave quod nescis Sed assumens formam discipuli pete, quaere, pulsare. Quamvis non ignorem doctorum te compilasse volumina, ex quorum hodie quasi [Col. 0494D] fulges fluente. Quod vero me audire cunctis diebus vitae tuae es visus admonere, et quasi sciolus cavendam mihi caecitatem oculis aperte praedicere, minor tuae procacitatis insaniam in momentis proterve vesaniam, quae te non sinit recta sentire, et calcata conscientia ea mihi ingerere, quae nostri tibi tuisque inesse. Et in hoc declamator tibi esse es visus; sed audi quod noster sermo promat facundus, et caecitatem tuam uno vel saltem erubesce exemplo. Nunquam enim ex corde nostro excidunt magna Dei mirabilia, quae legi exstant inserta: vel [Col. 0495A] terribilia illa, quibus [a 1Kb] Egyptum percussit potentia inaudita. Sed et contumacias vestras ibidem legimus, et quotidie vos gemimus et dolemus. Vos vero non solum illa nunc obliti estis; verum etiam tunc pro nihilo contemnentes duxistis. Nam illa vestigia, quae sicco mare pede calcaverunt, mox ante vitulum plaudendo saltaverunt [b 1Kb] . Et mimice fluxus [c 1Kb] corporum imitantes, voce vere non excelsa, sed mersa cantavit: Hi sunt dii tui, Israel, qui eduxerunt te de terra Egypti (Exod. III, 24). Et bene propheticus sermo: Non excidant de corde tuo cunctis diebus vitae tuae, dixit, ut non operationis significaret perpetuum usum, sed tantum rememorationis indiceret votum. Quis enim, o insane, non quotidie ista recolat corde sicut propheta dicit, etiam et ore publice [Col. 0495B] designatis feriis legat, quod tibi ad damnationem cognitum [d 1Kb] exstat?

4. Quod vero te gloriaris legem tuam firmasse verificis testimoniis: quis etiam tibi Dei esse negavit, ut diluas quod nemo objecit? Dicimus enim te legem reprobam assumpsisse, non quod tunc in tempore reproba fuit, sed quod adveniente jam luce, umbra cessavit. Omnis enim lex tua, imo plus mea, Christum annuntiat, quem cuncti Judaei venturum esse non negant. Scis profecto omnes retro majores exspectasse Messiam, et ejus quotidie patres optasse praesentiam. Quod prophetarum libri publice proferunt, nec cuncti caeci ducesque caecorum negare possunt. Semel enim fassus es, nec negare vales, te doctorum tuorum jussionibus compulsum fuisse, non [Col. 0495C] intentione fidei, sed livore perfidiae, facundiam caninam ore vipereo subilasse. Et ideo quia verba tua ex alieno stomacho fluunt, et non doctoris, sed discipuli cognomen sortiris, libenter debes perquirere proceres Synagogae: Utrum iste noster Christus, quem tu ore spurcissimo visus es derogasse, quando in mundo lumen est ortus, aliquis eum Messiam cognovit ex illis saltim vel unus? Et certe negare non poteris, quod multi in eum credidere ex Judaeis; ita ut per millena hominum agminum sua sacra disponeret convivia. Nam non solum plures, verum etiam prope omnes Judaei crediderunt in eum. Exspectantes enim Messiam, alii cognoverunt ipsum esse errantium viam: porro aliis scandali extitit petra. Et ideo non nos gentes dicimus [Col. 0495D] esse, sed Israel, quia ex ipsa stirpe Israelitica orti parentes olim fuerunt nostri. Sed ubi desideratus cunctis gentibus venit, illico jam venisse cognovimus, quem multa per tempora venire antea prophetatum perlegimus. Conversa est enim ad nos multitudo maris, et diversitas gentium ad nos est reversa (Isa. LX). Super nos ortus est Dominus, et honor ejus in nos est visus. Et pergunt gentes in lumine nostro, et in splendore vultus nostri inclyti reges; quia notum fecit Dominus salutare suum, ante [Col. 0496A] conspectum gentium revelavit justitiam suam (Psal. XCVII), quod est Christus. Impletum est enim quod David multo ante tempore cecinit: Reminiscentur et convertentur ad Dominum universi fines terrae, et adorabunt in conspectu ejus omnes patriae gentium (Psal. XXI, 28). Israel sumus, qui Messiam olim vobiscum exspectavimus. Sed ubi plenitudo gentium venit, populorum agmina crevit. Et impleta sunt vaticinantium dicta, quia gloria Domini repleta est omnis terra. Quisquis vero ex gentibus Jesu nostro credidit, confestim in numero Israelis transivit. Et ut quod dico clariori firmem eloquio, temetipsum misellule conspice, et vide qualiter in Judaeorum transieris acie: ita ut jam non computeris in gentibus, sed applaudes te ex Israelitico [Col. 0496B] existere germine, pro eo quod eorum existi [e 1Kb] vesaniae. Quidquid enim olim prophetarum vaticinia cecinit, et quasi per sponsionem promisit, credentibus nobis dictum, nam non negantibus fuit. Et ideo noli buccis tumentibus et inflato gutture in promissa te extollere alti throni, cum scias mea omnia, non tua esse.

5. Quod autem ais, quia omnes apud Deum quasi stilla sunt situlae (Isa. L, 15), et quasi non sint, et ut inane reputatae sunt, miror te prudentem virum tam inaniter opinasse. Scis profecto, quia apud Deum nullus est aliquid, aut nescis quod Moysi de se ipse retulerit. Ait enim: Ego sum qui sum; et dices filiis Israel: Qui est misit me (Exod. III, XIV). Intelligis nempe quo tendat ista narratio. Neque [Col. 0496C] enim egregia et singularis est ista laus, si esse alicui praeter Deum concesseris. Et bene propheta non tantum gentes, sed omnes (Isa. L, 17) addidit: quia et gentem Israeliticam in numero comprehendit; enim omnes dixit, nullam excepit. Si autem omnes gentes sic sunt in conspectu ejus quasi non sint, et quasi nihil, et inane [f 1Kb] reputantur, in omnibus autem gentibus, et Israel est: ergo et ipse est quasi non sit, et in nihilo atque inane reputatur. Et haec dicimus, ut vestra frangatur superbia, retundatur assertionis versutia. Caeterum liberior mihi responsio, et brevior, imo clarior exstat: eo quod ex Israelis stirpe descendens cuncta mihi glorier dicta, quae tibi tu applaudis excerpta. Prudenter intellige, et conjice sapienter et aequus arbiter esto. Quis magis [Col. 0496D] Israelis nomine censeri est dignus? Tu qui, ut dicis, ex idololatria ad summi Dei cultum reversus es, et non gente, sed fide Judaeus es; an ego qui et fide et gente [g 1Kb] Hebraeus sum? sed ideo Judaeus non vocor, quia nomen novum mihi impositum est, quia quod os Domini nominavit (Isa. LXII, 2). Nempe Pater meus Abraham est, quia majores mei ex ipsa descenderunt traduce: exspectantes enim Messiam venturum, et recipientes venientem, magis illi videntur Israel esse, quam qui exspectabant et venientem [Col. 0497A] respuerunt, nec tamen eum sperare cessarunt: exspectatis enim hucusque, quem certum est jam vos repulisse. Gentes vero qui ad fidem Israelis revertuntur quotidie, inseruntur populo Dei, sicuti tu visus es Judaeorum adhaesisse errori. Quod si conquereris, cur caeremonias legis non observamus, audi Isaiam cunctis tuba clangentem: Ne memineritis priora, et antiquiora ne intueamini. Ecce ego facio nova (Isa. XLIII, 18, 19). Ut vobis nullam occasionem cavillandi omitteret, futurum tempus, non praeteritum posuit. Et ut indicaret non solum gentibus, sed etiam et Judaeis, qui nos sumus, data sequitur: Et nunc orientur: utique cognoscetis ea (Ibid.). Deliberative confirmans, quod Judaei cognoscerent ea qui nos sumus. Atque ut apertius gentium salvationem ostenderet, [Col. 0497B] subjunxit: Ponam in deserto, quae non fuerat dominici vomeris cultura domata [a 1Kb] viam, id est Christus, qui dixit: Ego sum via, veritas, et vita [Isa. XIV, 6]) et in invio flumina. Vere in invio flumina posuit, quando gentes ignorantes legis viam, ut se cognoscerent fecit, et siccato vellere, quod [b 1Kb] prius mundo arente plenum fuerat rore, totius mundi fines humor veritatis implevit, soloque vellere siccitas haesit: Glorificabit me bestia agri, dracones, et structhiones [c 1Kb] (Isa. XLIII, 20). Quae omnia parabolice gentibus congruunt [d 1Kb] , quae vario errore bestiarum erant idololatriae consecratae. Repetit enim vocationem gentium, ut firmiorem ostendat: Quia dedi in deserto aquas, flumina in invio. Et ut Israel non excluderet, imo ut gentes populum suum jam esse ostenderet, [Col. 0497C] ait: Populo meo, electo meo (Ibid.). Vides quia aquas Evangelii, et flumina apostolorum nobis ad bibendum sunt datae, id est Judaeis, qui Christum exspectantes venientem receperunt, vel omnibus qui usque hodie resipiscentes a diaboli laqueis, Ecclesiae se inserunt membris. De quo populo subjungitur: Populum istum firmavi mihi, laudem meam narrabit [e 1Kb] (Ibid., 21). Caetera quae sequuntur, partim facta, partim adhuc futura nobis multa promittunt.

6. Quod autem asseris me ire in tenebras, et niteris hoc probare testimonio Isaiae dicentis: Quia ecce tenebrae operient terram, et caligo populos (Isa. LX, 2): miror te astutum hominem tam leviter opinatum, ut me inter populos numerans, te a populo [Col. 0497D] subtrahas. Jam enim superius fassus sum, quod super nos ortus est Dominus, et gentes in nostro lumine pergunt.

7. Et ut scias quia nunquam tu, tuique sequaces, populo Dei aduneris, sed semper dispersus, nec ad viam reversurus sis pacis, audi Isaiam ex persona Christi verba humanae naturae congruentia proclamantem: Et nunc dicit Dominus, formans me ex utero servum sibi, ut reducam Jacob ad eum, et Srahel non congregabitur (Isa. XLIX, 5). Animadverte [Col. 0498A] quid dicat sermo divinus: Formans me ex utero servum sibi, id est ex eo ejus sum servus, ex quo de ventre exsto jactatus, ut auditor non scandalizetur servum Dominum audiens: quia sicut ex Patre est Deus, ita ex matre est servus, unus in utraque natura Dominus Jesus Christus. Sed ista non hic tractanda suscepimus. Audiamus quid iste servus Domini dicit, qui Dominus est: Dominus creavit me ex utero servum sibi, ut reducam Jacob ad eum: moxque deliberativam sententiam protulit dicens: Et Srahel non congregabitur: libere atque absolute professus est quod Srahel non congregabitur. Sentis ne, obsecro, quam parvis verbis prunas liquefecerim glaciales, et parvissimo digitulo quam plures tuas dissipavi phalangas?

[Col. 0498B] 8. Verum fractam cervicem interim erigis, et hoc in Hebraeo non haberi forte causaris. Sed vide quod verbum Hebraicum LO [f 1Kb] non scribitur per lamet et vau: quod si esset, significaret quod Aquila posuit, ei, vel illi congregabitur. Sed per lamet et aleb; quod proprie non sonat. Quia igitur Jacob non est reductus ad Dominum, nec Srahel congregatus; propterea Christus loquitur: Vobis non credentibus glorificatus sum in oculis Domini, in me enim omnis mundus credidit, et Deus meus factus est fortitudo mea (Isa. XLIX. 5). Deum meum secundum hominem dicit, quia sicut contra te necesse est me eum firmare Deum sententiis Scripturarum, ita contra qui eum hominem negaverit congruit mihi Scripturarum arripere praelium, et omnia illa humanitatis exempla [Col. 0498C] producere, per quae eum hominem verum confirmem esse; si enim unum ex his negavero, Christianus non ero. Verum ad ordinem redeamus, et prophetalem adhuc sententiam videamus: Et Deus meus factus est fortitudo mea, qui consolatus est me tristem super abjectionem populi mei, sicut et in Pentateucho legitur: Poenitet me hominem fecisse super terram: et tactus dolore cordis intrinsecus, ait: Delebo hominem quem feci a facie terrae (Gen. VI, 6). Quod si contradicendi calcaneum erigis, expone qualiter illud intelligis quod ex persona Dei in Ezechiele propheta legis: Et in omnibus istis contristabas me. Sequitur: Parvum est si servias mihi ad suscitandas tribus Jacob, qui suo vitio corruerunt, et ad faeces, sive reliquas, Srahel convertendas (Isa. XLIX, 6). Hoc enim [Col. 0498D] verbum Hebraicum nesure sonat; pro illis enim dedi te in lucem omnium gentium (Ibid.), ut illumines universum mundum, et salutem meam, per quam omnes credant et salvi fiant, usque ad extrema terrae facias pervenire. Quodque sequitur: Magnum tibi est, ut voceris puer meus. Magnum refertur ad hominem, et ad puerum, qui comparatione Dei parvus est. Illa vero testimonia quae, ut unitatem firmares, inani labore posuisti, legendo advertimus, et nobis congrua, non adversa praevidimus. Quia non tres deos colimus, [Col. 0499A] sed unum in Trinitate asserimus et veneramus. Quem tibi firmare possumus idoneis testibus, et eloquiis prophetarum tonantibus: Faciamus hominem ad imaginem, et similitudinem nostram, ait Scriptura divina (Gen. I, 26). Et ut non ad angelos ista vox, sed ad Filium formaretur, mox addidit: Et fecit Deus hominem, ad imaginem Dei fecit illum. Audi, perfide et fidei sanctae adverse, Deum facientem ad imaginem Dei, et cognosce Trinitatis mysterium in tuae creationis principium. Verbo Domini, ait David, coeli firmati sunt, et spiritu oris ejus omnis virtus eorum (Psal. II, 6). Sic et Isaias vatum quam maxime primus ter sanctus repetens (Isa. VI, 3.), Trinitatem demonstrat; sed Dominum Deum, et non Domini Dei dicendo, unitatem declarat.

[Col. 0499B] 9. Verum quid mihi opus est in re tam aperta diu consistere, quae non unius voluminis, sed multorum monumenta voluminum debet continere? Illud sane breviter intimem, quia si totius legis historiam ventilare acerrime volueris, aut trinum Deum credebis, aut idololatriae errore multos et plures induces. Cum et faciamus et descendamus, et quis ibit nobis, et alia quam plurima, in litterulis perlegeris sacris: dum et Deum a Deo missum in Zacharia inveneris, et pluralitatem deorum [a 1Kb] in multis adverteris locis. Quod studio brevitatis tibi perquirenda dimittimus, ut audias et taceas, ut intelligas et sic loquaris. Venimus ad epilogos tuos, id est ad maledicta tua, ubi me miserum vocas, et oblitus veteris proverbii, dum aliud ais, crimen fortissimum perdis: Mendaces [Col. 0499C] memores esse debere. Sursum ut me non filium, sed gentem firmares, testimonium Isaiae posuisti: Omnes gentes quasi stillae situlae, et quasi non sint. Nunc vero tui oblitus propositi te ipsum infringis, dicendo: Deum qui te genuit dereliquisti (Deut XXXII, 18). Si enim me genuit, pater meus est, et non es tu ejus filius solus. Quanquam et subtiliter dum primogenitum Israel dicat, alios post primogenitum se habere declarat. Primogenitus enim non dicitur nisi fratres habeat, quorum iste sit primus; et bene primogenitus, non unigenitus, dictus est. Si autem eum, ut dicis, dereliqui, constat me eum antea nosse: quod Israeli, non gentibus congruit: quia gentes non jam cognitum reliquerunt, sed nondum cognitum assumpserunt. Aut enim me Judaeum firmabis et filium [Col. 0499D] Dei, ut eum qui me genuit dereliquisse confirmes, aut gentem, et te in vanum cuncta posuisse dolebis. Sed tu dum invectionibus et contumeliis totus volutando desudas, tuas non corrigis nugas. Vides te verborum tuorum lanternis vinctum, et non aranearum cassiculis, sed fortissimo et solido recte constrictum. Et conversus es, ais, ad hominem periturum. Eadem enim repetis, et stoliditatem tuae segnitiae semel non sufficit demonstrasse. Ais enim: Conversus es ad hominem periturum; ergo tu mihi testis es, quod Deum adoraverim vivum: usque diu [Col. 0500A] exspectatum Messiam suscepi pastorem aeternum. Dum enim dicis conversus es, ostendis quod non gens, sed populus fui, qui tecum multo tempore Messiam Redemptorem omnium exspectavi.

10. Vides quia casso laboras, dum nihil vides, et palpas, dum tua tu ipse dicta impugnas. Jam non mihi promissa et repromissiones opponas: gentesque coram Deo exosas et improbabiles dicas: quia non me gentem, sed Judaeum confirmas. Illud autem quod de cloaca ventris tui ructando educis, et spurga [b 1Kb] fallea in Redemptorem conjiciendo adspargis, cordis tui thesaurum ostendis; quia malus homo de malo thesauro profert ea quae sunt (Matth XII, 35), et omnis arbor mala fructus malos facit (Matth. VII, 17). Fatuus enim, juxta Isaiam, fatua loquitur; [Col. 0500B] et cor ejus vana intelliget, ut compleat iniquitates, et loquatur contra Dominum mendacium (Isa. XXXII, 6). Ille loquatur spurcitias secundum Hieronymum inquientem, qui potest spurca committere. In ore enim stulti virga superbiae. Unde et Psalmista de te tuisque similibus dicit: Posuerunt in coelo os suum, et lingua eorum transiit super terram (Psal. LXXII, 9); de quibus et alibi dicit: Disperdat Dominus universa labia dolosa, et linguam magniloquam (Psal. XI, 4); et alter econtra: Non recipit fatuus verba prudentiae, nisi ea dixeris quae versantur in corde ejus (Prov. XVIII, 2); et ipse qui supra: Juda, quid gloriaris in malitia, qui potens es in iniquitatem tota die? (Psal. LI, 3.) Et totius sequentia psalmi usque et praevaluit in vanitate sua. Ista est adversio vestra, et contentio [Col. 0500C] dura, quae nec sacrificio expiatur, nec hostia. De qua propheta ait: Peccatum Judae scriptum est stylo ferreo, in ungue adamantino exaratum (Jer. XVII, 11). Ut et per ferrum et per indomabilem adamantem perpetuum designaret.

11. Sed quia pollutus multa polluta dixisti, et contumeliam summi Dei surda nequeo aure transire, audi quae veritas, non superbia, dicit. Audi, inimice Dei excelsi, audi profanator juris divini, audi, sacrarii [c 1Kb] violator sancti, audi, vasorum Domini latro: quia in tantum unquam de Sodomitica vinea bibit, et vinum livoris, draconum aspidumque libavit, ut tu qui ausus es contra Excelsum in superbia extollere, et cum diabolo calumniam Filio Dei instruere? Quis unquam tanta caecitate percussus est, qui dicat [Col. 0500D] munditiam pollutione vinci [d 1Kb] ? Intuere, miser, quod Phoebi radii cloacam penetrent, nec tamen aut lumine proprio [e 1Kb] carent, aut immunditiam cloacae sumunt. Quin potius exsiccatur cloaca, et solis lumina semper permanent clara. Quod si oculus coeli, famulus super astra tonantis, sol haec facit, quanto magis ille qui solem creavit? Et diffidis de Dei potentia, cujus opera quotidie conspicis mira? Dicis mihi, quomodo caro carnem genuit, et violata non exstitit? Dico tibi, qualiter virga Aaron nuces produxit, et plantata non fuit? qualiter sol naturalem motum [Col. 0501A] relinquens, longiuscule diem lucendo protraxit? Quomodo maris unda, fluentia naturae suae oblita, erectis marginibus, glaciali rigore solidatis gurgitibus, ut murus firmus stetit? Qualiter asina, animal pecuale, humanas rite loquelas produxit? Quibus modis sol per orelegium [a 1Kb] gradibus quindecim retro se vertit? Et dum ista omnia non rationabiliter, sed potentialiter facta cognoveris, velis nolis [b 1Kb] invitus silentio linguam constringes. Et cum ore pestifero multa pestifera dicis, dum per virginalia claustra pollutumque meatum propriis labiis osculasse genitalia astruis, quae inverecunda fronte procax satius protulisti, dum matris tuae receptacula et sinus internos vulvae exsecrabilem approbasti. Audi, sceleste, et omnium exsecrationum vel abominationum replete, [Col. 0501B] spiritus immunde, et horrende atque per te Deum vivum blasphemare es [c 1Kb] ausus, et per vanas vocum novitates commentare es [d 1Kb] nisus. Atque in primis toto corpore tremens, funes tuos [e 1Kb] oculos meos maledictis clamoribus damno, quia talia perceperunt legendo: si enim Isaias polluta labia se habere testatus est (Isa. VI, 5), quia in medio populi polluta labia habentis habitabat; quid de me dicendum est, qui non solum merito exigente, verum etiam ob tuas naenias, frivolorumque commentitias fabulas, quas oculis, auribusque audivi, pollutus consisto? Vae, vae, vae tibi, miser infelix, qui impie discutere audes quem digne rogare non vales. Sed dic mihi: Adulterantibus, atque veluti equi insanientes ad uxores proximorum respicientibus, ex [Col. 0501C] ipso incestu nascentibus quis corpora fabricat, spiritusque vitalis tribuit? nonne Deus? Si Deus ergo non solum in stercore manus plasmationis suae immittit, verum etiam, quod absit, malorum cooperator existit, cum de tali contagione nascentibus animales tribuit flatos [f 1Kb] . Quod noster prudens magnusque Hieronymus tali sub figura exposuit, ut sementi fruta sublata sulcis indita compararet. An idcirco, ait, terra fructificare tali satione non debet, quia sator ea [g 1Kb] immunda projecerit manu? verum non ista hic tractanda suscepimus.

12. Nescis, inique, quia in omni loco, tam mundo quam horrido, Deus astitit [h 1Kb] ; sed non immunditia loci, sed munditia Domini loco redundat? An ignoras, quod nihil immundum Deo, qui ex immundo potest [Col. 0501D] facere mundum? Non attendis, quod etiam infernalem locum horrorum, pedoribusque fetentium omnium pejorem penetrat Deus? Aut enim Deum creatorem corpus nostrum fabricasse firmabis, aut alium creatorem praeter Deum esse defendes. David enim audet et dicit: Manus tuae fecerunt me, et plasmaverunt me (Psal. CXVIII, 73). Et certe alibi dicit: Ecce in iniquitatibus conceptus sum, et in delictis peperit me mater mea (Psal. L, 7). Vides manus Domini ipsa genitalia quae tu exosa dicis, fecisse; conspicis [Col. 0502A] alti throni manibus fabricata receptacula vulvae. Audi et aliud: Faciamus hominem ad imaginem et similitudinem nostram (Gen. I, 26). Et tu imaginem Dei dicis esse pollutam? Praevides hominem ad imaginem Dei esse formatum lineatim per membra distinctum; et in exprobabilem dicis naturam, cujus divinam prospicis formam? Nec potest dicere animam ad imaginem Dei esse formatam. Homo enim ab humo dicitur, id est terra, unde corpus noster est conditus, non ab anima, cujus originem nullus norit creatus. Ac per hoc non ignominiose, ut tu astruis, virginalia virginis propriis tetigit labiis, sed gloriose, ut nos veridice dicimus, similitudinem Dei non solum tetigit, sed suis recepit in membrulis. Atque in ea forma in tempore nasci dignatus est, in qua ante [Col. 0502B] tempore non specialiter, sed usualiter, monstratum se esse omnibus notum est: quia qui in principio hominem ex cunctis bestiis pulchriorem elegit, non nisi eum de consilio ad suam imaginem fecit. Haec cuncta quae protuli, salvo alio sensu, quo Christianis tractare insitum est diximus, ut Judaicos elideremus errores, non ut dogma conficerem Christianis. Contumelia vero, quam in Deum inflato ore, vesicarum more turgente, diabolico afflatus spiritu, venenatae multoties excerpsisti, licet multa inhonesta, et responsione non digna contineat, tamen nihil majus quam crucem vel mortem, seu ad inferos descensionem, designat. Quod nos non solum non negamus, verum etiam ad ore arum tropeos [i 1Kb] , cum uno amicorum sponsi velut victricia seu triumphantia arma [Col. 0502C] extollentes, diximus, vel dicemus: Nobis absit gloriari, nisi in cruce Domini nostri Jesu Christi (Gal. VI, 14). Cuncta vero quae dixisti, et ampliora Isaias propheta de te, tuisque similibus texens, proposuit, ubi haec universa vos dicere prophetavit, ab eo loco in quo ait (Isa. LII, 13): Ecce intelliget servus meus, usque ad eum ubi sic verba finivit: Et ipse peccata multorum tulit, et pro transgressoribus oravit (Id. LIII, 12).

13. Adjicis aliam gravissimam morem dicens: Maledictus qui confidit in homine (Jer. XVII, 5), quasi ideo hominem credam, quia homo est, et non potius eum adorem, quia Deus est. Recte hoc diceres, si me purum eum hominem et non Deum credere saepe audisses. Sed quia dum nimius incedis, et [Col. 0502D] amore contradicendi linguam maliloquam temperare a contumeliis nescis, te ipsum tuo ense occidis. Dic mihi, oro, si nunquam penitus valeas: Istum Messiam, quem speratis, hominem esse, an Deum creditis? Si homo est, maledicti vos omnes estis, quia carnem brachium vobis esse confiditis. Si Deus est, ergo non est David, nec filius ejus, nec vinculis religatus; quia Deus liber est, nec cujuscunque est servus. Non te pudet, infelicissime mortalium, tam ridiculosa sectari figmenta, ut monstrum portentosum, [Col. 0503A] quem vinculis constrictum et catenis ferreis audis ligatum, tuum ut sit exspectes refugium? Et ideo maledictus tu in domo, maledictus in agro, Psalmista pariter concrepante: Deficiant peccatores a terra et iniqui, ita ut non subsistant (Psal. CIII, 35).

14. Reliqua vero quae posuisti responsione indigna judico esse, pro eo quod ea ponere tibi contra me placuit, quae tua segnitia nunquam me negantem audivit. Nam quod dicis: Non fecit taliter omni nationi (Psal. CXLVII, 26), jam me ipsam nationem, cui tanta fecit, esse firmavi. Et nec necesse est mihi latius prosequere, quod breviter superius intentavi: quia et fastidium generant saepius repetita, et intelligentiam obscurant multoties dicta. Fumos [Col. 0503B] vero tuae caecitatis adspargens, domorumque caligines, quibus lumen nostrum obcludere cupis dicis [a 1Kb] te in Francorum regis palatio vidisse quatuordecim viros inter se ipsos cultu diversos. Quasi nescientibus videris jactare doctrinam. Quid enim mihi obest quod vidisti, et mihi renuntias quod etiam si non vidisses, et vidisse te dicere poteras? Nunquid ignoro novitatum errores, et septuaginta duarum haeresum pravitates, imo etiam ritus diversos legendo cognovi, licet te nunquam renuntiatorem haberem. Deorum vero gentilium cur enumerando prosequeris nomina, quorum hoc tempore nullus praeliatur [b 1Kb] . Sed dicis: Nunquid tu majores domos Jesu tuo facis quam illi diis suis fecerunt, cum unus ex his ita sui delubri defleat causa [c 1Kb] :

[Col. 0503C] Hei, mihi jam video subitis lapsura ruinis
Condita fama diu, templi quoque nobilis aedem.
Pro quo nos ista subjungimus:

Rancidolum quiddam balba de nare locutus
Praestrepis, ac tenero [d 1Kb] supplantas verba palato.
Dic mihi, miser, et tamen non miserabilis, quid emolumenti tibi ista advexit narrationis invectio? placet ne tibi, ut tuo tibi et ego sermone respondeam, dicamque: Nunquid tu Deo tuo majores domos, quam dii homines diis suis fabricare, potes erigere? Addam si velis, etiam aliud et Jeremiae per alphabeticum planctum, cum hujus gentilis comparem idolis deflentis casum. Haec non culpa nostra est, sed tua, qui nos coegisti, et contumeliis plena verba prompsisti.

[Col. 0503D] 15. Quod autem pejorem Christum dicere ausus es, tuae animae homicida es, qui veritate neglecta verbis te purgandum cupis, qui rebus urgeris, dicens: Illi nec legem habuere, nec illis Deus quidquam requiret, quod nunquam commendavit. Hac [Col. 0504A] tua prosecutione, ergo et gentes liberae sunt a supplicio saevientis gehennae, quia nihil eis commendavit divitiarum legum suarum; solum Israel immanitatem sustinebit poenarum, quia illi soli credita sunt [e 1Kb] eloquia prophetarum. Et dum omnis liber abscederit mundus. Israel tantum lugebit, in quem fuit magnum et admirabile nomen ejus (Psal. LXXV, 2). Vides quod dum idolis faves, Jovi, Mercurio et Junoni, te ipsum aduris; et dum satagis occidere Christum, Barabbam eligis, patris tui antiqui hostis ministrum. Dicis: Quem [f 1Kb] Judaeus fuit, et circumcisionem implevit, et alia per quae tibi revertendi aditum claudis, dum in Belzebub facta calumnias, et Spiritum sanctum blasphemare nunquam formidas. Sed dicam tibi unde eum pejorem his omnibus [Col. 0504B] habuisti: Quia eum castos diligentem et virgines cognovisti. Dicerem tibi, ut quid exstitit circumcisus, nisi eam tibi cognitam scirem. Quid enim opus est in casso labore arma ventilare, et eum docere qui se perditum non nescit esse? Doleo super te, mi conserve, et ut Deus novit, veraci corde compatior tibi, qui post tanta et talia nisus es ventilare inania.

16. Quod vero sententias prophetarum per cola et commata [g 1Kb] indicis, cognosce me eas bene rimasse, mihique omnia consentanea esse: pleraque enim jam facta ibi narrantur, alia mihi, qui Israel sum, futura texuntur. Nonnulla convertentibus vobis in fine ad praedicationem Eliae promuntur, quando centum quadraginta quatuor millia ad fidem veri Dei [Col. 0504C] Christi reversi fuerint, qui et sequuntur Agnum quocunque ierit (Apoc. XIV). Omnia enim quae promisit exhibebit non mendax Deus, temporibus suis, nobis, non vobis; vobis etiam cum fueritis conversi ad pastorem et visitatorem animarum vestrarum (I Petr. II, 25). Sed rogo te, ut fraterno more veritatem mihi non mendacium proferas. Dicis enim: Istae sententiae me judaizare coegerunt. Et cur lingua a corde dissentit? cur os animo non concordat? cur aliud labia, aliud corda volutant. Scis profecto quis te judaizare compellit; qui Adam a paradiso ejecit; qui Salomonem, idida [h 1Kb] Domini, errare fecit; qui Samsoni oculos tulit; qui Eliam perumque [i 1Kb] timore concussit. Vis scire quis tanti auctor est mali? Femina, quae est animi et corporis tinea. Et quod male [Col. 0504D] coepisti, cur perficis actu pejori? cur venereas voluptates secutus, Veneris factus es servus? Si te libido delectat, et virginitas floridaque castitas horret, non Judaeos, sed Mamentianos [j 1Kb] inquire, ubi secundum saeculum fulgeas, et non unam uxorem, sed [Col. 0505A] plures assumas, et velut equus infrenis passim feminalium aviditate in diversa feraris; ubi lupanario more libidine satieris, et male castigatae voracitatis sordibus inquineris, atque concubinarum incestuoso tramite sagineris. Cur et istum et illum saeculum perdis? vel saltim lucrifica istum, si perdis aethereum illum. Debueram tuae vesaniae multa conscribere; sed, teste Deo, etiam ad haec parva invite descendi. Non, ut tu dicis, doctorum meorum imperio, sed audiendi tui fastidio: quia quantum plus te legendo auribus sentio, tanto amplius me peccare condoleo.

17. Multa vero quae in fine Epistolae texis, ubi David regnare in perpetuum ais, idcirco responsione vix aestimo dignum, quia spiritalem totius legis praedico [Col. 0505B] textum. Sed videamus quid de vestra conversione propheta dicat: Neque polluentur, inquit, ultra in idolis, et in abominationibus suis (Ezech. XXXVII, 23). Ergo perspicuum est, quod nunc idola colitis, a quarum [a 1Kb] immunditia eluti eritis. Et tu mihi testes idoneos super Christum deducis, ex ipsis quos propheticus sermo idolatras appellasse non nescis? Vel in hoc erubesce, infelix. Caetera quae sequuntur illi parti congruunt [b 1Kb] quae per baptismi aquas lavata fuit, quam hucusque aqua munda lavare consuevit; non illi parti quae velut suas in volutabro luti coenoque se volvit. David vero pastorem parabolice Christum significat, cui regni finis non erit. Qui et gigantem et leonem, id est diabolum, occisit, et manu fortis vel desiderabilis fuit. Quod si stulta contentione [Col. 0505C] David congruere dicunt, probent, ubi David majorem omnibus legunt? Aut quomodo super Moysen potestatem tribuunt, quem majorem omnibus in Israel cuncti inducunt. Aut quomodo hic David pastor praedicitur, cum alibi filius esse dicatur, ubi dicitur: Cumque dormieris cum patribus tuis, suscitabo de lumbis tuis (II Reg. VII, 12). Et certe Salomon non post mortem ejus ab eo exstat progenitus. sed etiam ante obitum ejus in regno electus. Prospicis sermonem propheticum aenigmaticum esse, et non tuae sententiae concordare. Nam si de renibus David fuerit, constat David eum non esse, sed alium qui jam de cinere et putrefacta favilla exsurget, existere. Quod si jam natum eum asseris esse, dic mihi ubi hoc legisti; et sicut patrem David [Col. 0505D] ostendis, ita et matrem edicere debes. Quod si matrem non habet, filius David non erit: quia non est filius cujus maternum deest officium, et quem vulvae non bajulat sinus; aut enim David est, et mortuus non est: quod si mortuus est, ligatus non est: quod si ligatus est, David non est. Si David filius est, quando eum genuit inquirere necesse est. Si enim antequam moreretur, Messias non est, cujus nativitas post mortem praedicta est. Quod si post mortem natus est, ubi, aut quando, aut ex qua, vel qualiter natus est, inquirendum est. Certum est quod mortuus filium habere non possit: quod si habuerit, [Col. 0506A] concluditur: aut non sit mortuus (quod si non est mortuus, filius ejus Messias non erit, cujus post mortem praedicitur ortus); aut enim mortuus est, et filium non habebit; aut non est mortuus, et filium alium: nam non Messiam habet. Ex qua summa colligitur, non ejus filium esse Messiam. Vides secundum historiam tuam corruisse sententiam. Quod si filium David eum ideo esse contendis, quia ex ejus genere eum oriendum exspectas, cur et mihi non liceat Christum David filium dicere, ex cujus manavit origine? nam quod ejus regnum perpetuum esse contendunt, Christi in omnem terram virtutem canunt. Quem si perpetue eorum iste David regnaverit, nunquam paradisum videbit: quia semper non in coelestia, sed in terrena [Col. 0506B] regnavit. Conspicis terrena te, et peritura sectare labentia, et in finem per momenta cunctis vergentia, non diuturna potentiali robore coelestia, sed fragilia, caduca et modica. Cave ne serpenti sis cibus, ne pulvis sis a facie terrae projectus, qui regnum terrenum, non coeleste inquiris. Ossa autem quae Ezechiel domus Israel dicit, quae et suscitare in novissimo canit, licet jam ex parte in Domini resurrectione aliqua inde facta recolam, tamen adhuc facienda iterum in finem omnium dicant. Non quod eos inducam denuo in terra repromissionis, sed in terra sanctorum, terra viventium, quam suspirans Propheta ait: Credo videre bona Domini in terra viventium (Psal. XXVI, 23). Et utique vivens erat in terra vivorum, quando aliam viventium suspirabat. Sancti enim [Col. 0506C] omnes hic peregrini et advenae esse dicuntur: non quia supernam regionem patriam habentes ad terras dilapsi sunt, sed quia a patre omnium et auctore sidereo multo tempore in hac valle lacrymarum peregrinati sunt, non corpore, sed animo, nec naturaliter animo, sed desiderio et amabilitatis affectu.

18. Sed videamus si secundum litteram potest stare vestra promissio. Faciam eos, inquit, id est Judaeos, in gentem unam (Ezech. XXXVII, 21). Nunquid in gentibus erant divisi? Et quomodo alibi dicit: Et inter gentes non reputabitur (Num. XXIII, 9)? Si adhuc in fine erunt in una gente conversi, quomodo sunt in multas partiti? Sequitur: Et rex erit unus omnibus, et non erunt ultra duae gentes (Ezech. XXXVII, 23). Ergo sola Israel erit, et quibus [Col. 0506D] dominetur non habebit: aut enim tunc Judaei cuncti futuri erunt, quibus ista promissa sunt, et nullus incredulus ex gentibus remanebit, aut certe haec sententia firma [c 1Kb] non erit. Sequitur: Nec dividentur amplius in duo regna, id est in Israel et Juda, neque polluentur amplius in idolis suis (Ibid., 22). Vides te idolorum adhaesisse culturis, a quibus in fine omnium mundandus eris. Adverte quid dicat, in idolis non gentium, sed suis. Poteram uno sole Ecclesiae opinionum tuarum rivulos in momento siccare; sed contentus ero, et tuis tantum assertionibus respondebo. Quod si me ulterius provocaveris ad [Col. 0507A] cholera, consputus abscedes ut flegma. Gustum enim nostrum tibi indidimus, ut per ista parva timeas illa quae magna sunt, cum ista te ita contriverint, quae parva sunt. Nunquid non poteram tibi totius Danielis proferre historiam, fidei nostrae radicem, et scutum praevalidum, ubi non solum Sanctus sanctorum occiditur, verum etiam tempora annorum praefixis hebdomadibus numerantur, et usque ad consummationem et finem perseverare desolationem ore prophetico dicitur? Retexerem hoc loco ab exitu sermonis ut iterum aedificetur Hierusalem usque ad Christum ducem (Dan. IX, 22), annos imperatorum regnantium usque ad Christi adventum, et docerem jam esse impletum, quod stulta persuasione adhuc putatis implendum. Sed et defectionem illam traducis [Col. 0507B] in regibus, quam Jacob sacris praedixit praesagiis, tempore affirmassem accidisse Herodis, qui non Judaeorum, sed alienigenae exstitit prolis. Et hoc non meis firmarem verbis, sed olim vestri doctoris, non solum unius Josippi, verum etiam et Philonis Tamen quia tu non studio doctrinae contendis, sed livore destruendi assurgis, ob hoc necesse mihi exstitit, non mea tibi omnia propalare mysteria, sed tantum destruere quaeque vox protulerit nuda. Assertionibus quippe tuis obvius exstiti: nam non me quasi firmare conavi, qui me firmum esse semper cognovi. Et ideo tuus tibi sermo respondit, et in te lingua tua retorta fuit. Quapropter, si aliquid durius promanavit, vitium aegroti, non medici fuit; unde et mordacius stylus incessit locis quibus sacrilegam oppositionem [Col. 0507C] pia responsione compressit. Tu vero amo do ea nobis responde quae placita Deo cognoscis fore. Scis nempe quia in praesentia angelorum, seu cunctarum virtutum, erit haec contentio nostra discussa: ita ut nec una praetereat iota, quae non quali animo sciatur esse conscripta, et aut remunerationibus, aut plagis, compensabitur digna.

19. Libet in finem ad utrumque tibi respondere. Si pacem desideras, arma depone; si autem te tormenta delectant, tela compone. Sed quantus velis in clypeum surge; quo malles, turbines torque: hasta fortis est, et in disputationes vehemens texat [a 1Kb] nodosus dignoscitur esse, et qui acuto capite pugnet, hostemque non solum vulneret, sed detruncet. De qualibus Virgilius dicit:

[Col. 0507D] Aentonico ritu soliti torquere catellas
Parvas sententiolas prophetarum hic annotandas duximus ratum, ut nostrum vestrumque fidei demonstremus statum. Ait Dominus per Malachiam prophetam (Mal. I, 10, 11): Non est voluntas mihi in vobis, dicit Dominus; et munus non suscipiam de manu vestra. Quare? Quia ab ortu solis usque ad occasum magnum est nomen meum. In quibus? Sequitur: in gentibus. Et cur munus de manu [Col. 0508A] vestra non suscipitur? Quid me interrogas? Sequentia conspice: Quia in omni loco sacrificatur et offertur nomini meo oblatio non polluta, sed munda. Quod proprium Christianorum est; et ut haec vox non contemneretur, denuo quasi cum gloria repetit: quia magnum est nomen meum, non in populis, sed in gentibus. Item Isaias [b 1Kb] dicit: Praevaricatione praevaricata est in me domus Juda. Quam praevaricationem apertius designavit: Negaverunt me, et dixerunt: Non est ipse (Jer. V, 12). Qui ipse? Messias non est iste qui venit, sed alium exspectamus. Vides quam aperte insanias vestras propheta depinxit. Item ipse: Ecce dies venient, dicit Dominus, et feriam domui [c 1Kb] Judae, id est, duabus, pactum novum (Jer. XXXI, 31). Unde hoc novum, nisi vetus praecederet? [Col. 0508B] Et ideo novum pactum, ut veterem aboleret; et ut hoc pactum non legem, sed Evangelium, non tantum gentibus, sed etiam Judaeis, qui nos sumus, positum scias, audi: Non secundum pactum quod pepigi cum patribus eorum, quando apprehendi manum eorum, ut educerem eos de terra Aegypti, idest pactum legis. Vides legem abolitam, et quasi reprobam factam: et bene propheta hoc post tempus evenire praedixit: quia non suo in tempore, sed in dies venturos Evangelii testamentum dandum esse praevidit. Audi iterum Ezechiel: Dedi eis praecepta non bona, et judicia in quibus non vivant (Ezech. XX, 20). Isaias autem audet, et dicit: Audite, principes Sodomorum, percipite auribus legem Dei vestri, populus Gomorrhae. Quo mihi multitudo victimarum vestrarum, [Col. 0508C] dicit Dominus: Plenus sum; holocausta arietum, et adipem pinguium, sanguinem vitulorum, et hircorum, et agnorum noluit (Isa. I, 10). Ut omnia vestra sacrificia, in qua vestra confiditis esse remedia, ostenderet reproba. Unde et sequitur: Quis quaesivit haec de manibus vestris, ut ambularetis in atriis meis. Ne offeratis ultra sacrificium frustra (Ibid., 12, 13). Diligentius intuere ultra, et frustra. Ne offeratis ultra, id est aliquando: sacrificium frustra, id est, sine causa, hoc est, praestamenti. Quod si frustra, ut dixit, offerre volueritis, quid sit lege: Incensum abominatio est mihi. Neomeniam, non meam, sed vestram, et sabbata, identidem vestra, et solemnitates, similiter vestras, non feram. Quare? Quia iniqui sunt coetus vestri: Kalendas vestras, [Col. 0508D] et solemnitates non meas odivit anima mea: factae sunt mihi molestae: laboravi sustinens. Et cum extenderitis oculos vestros, avertam oculos meos a vobis; et cum multiplicaveritis orationem, non audiam (Ibid., 13-15). Vides aures ejus orationibus vestris obturatas: et tu redemptionem exspectas? Quare obturatas: Quia manus vestrae sanguine plenae sunt (Ibid.). Quo sanguine? illo nempe quo vos ipsi condemnastis: Sanguis hujus super nos et super filios [Col. 0509A] nostros (Matth. XXVII, 25). Item ipse: Confundentur ab idolis, quibus sacrificaverunt: et erubescetis super hortis, quos elegeritis, cum fueritis velut quercus defluentibus foliis, et velut hortus absque aqua. Et erit fortitudo vestra ut favilla stuppae, et opus vestrum quasi scintilla: et succendetur utrumque, et non erit qui exstinguat (Isa. I, 29-31). Adverte, o vino furoris Dei crapulate, opera vestra flamma existere, quae devorationem, non propitiationem vobis exhibet. Certe considera, quia magis succendemini operibus vestris, quam aliquod demolumentum adjutorii acquiritis vobis.

20. Et cum propheta, imo Deus per prophetam dicat: Qui exstinguat non erit, quis rogo tam vecors est, qui exstinguendum putet quod Dominus incensum [Col. 0509B] non exstinctum profert? Nec enim dixit, qui exstinguat non est, sed non erit. Futurum tempus, non praesens tempus posuit, ut sempiterno vos incendio depascendos firmaret. Item Jeremias postquam dixerat: Praevaricata est in me domus Juda, negaverunt me, et dixerunt: Non est ipse, neque veniet super nos malum gladium, et famem non videbimus (Jer. V, 11, 12), addidit: Haec ergo evenient illis. Haec dicit Dominus exercituum: Quia locuti estis verbum istud, ecce ego do verba mea in ore tuo ignem, et populum istum ligna, et vorabit eos (Ibid., 13, 14). Vides, stulte, quia verba Domini non sunt [a 1Kb] vobis fulcimentum salutis, sed consummatio flammae vastantis. Sed et consequentia, impie, diligenter adverte, et te undique confossum dole. Nam post multa quae te viriliter truncant, [Col. 0509C] addidit etiam haec: Defecit sufflatorium, in igne consumptum est plumbum, frustra conflavit conflator: malitia enim eorum non est consumpta; argentum reprobum vocate eos, quia Dominus projecit eos (Jer. VI, 29, 30). Intelligis, miser, quia haec afflictio, et captivitas minor est quam iniquitas vestra? Ecce frustra in igne dicit missos vos esse propheta, quia malitiam vestram per hoc non vidit esse purgandam. Et iterum post multa, quae te tuosque libere plectunt, etiam haec intulit sermo divinus: Tu ergo noli orare pro populo hoc, nec assumas pro eis laudem et orationem, nec obsistas mihi, quia non exaudiam te (Jer. XI, 14).

21. Qualiter enim liberationem exspectas, o inscie, cum ista legis? cur ut lapis durus consistens, nunquam [Col. 0509D] mollescis? Vides quia omnipotens Deus, cujus dixisse fecisse est, in vastatione vestra est protinus: et tu redemptionem exspectare te asseris, cum prophetam prohibitum ab oratione esse cognoscis? Ecce prophetas prohibuit pro vobis orationem levare; nubibus vetuit imbrem vobis gratiae rorare. Unde ergo vobis vano pollicemini venire salutem, cum tot exempla perducunt ad mortem? Addidit etiam: Quod si oraveris, non exaudiam te. Qui orationes vatum cassas pro restauratione vestra praedixit, vestras [b 1Kb] , utique transgressorum, pro magno videbit? Et dixit Dominus ad me: Noli orare pro populo isto in bonum, [Col. 0510A] quia cum jejunaverint, non exaudiam voces eorum, et si obtulerint holocaustomata et victimas, non suscipiam ea; cum gladio, et fame, et peste ego consumam eos (Jer. 14, 11). Vides prohibitum a Domino prophetis suis pro vobis orationem levare. Conspicis orationes vestras et holocaustomata reproba esse. Audis consummatum Israeliticum populum gladio, peste, et fame: et qua fronte restaurationem post consummationem exspectas? Nunquam enim quod consumatur restauratur. Conquereris forsitan, quare ita consummaris? Non me, sed ipsum vatem ausculta: Quod si dixeris in corde tuo: Quare venerunt mihi haec? propter multitudinem iniquitatis tuae revelata sunt verecundiora tua, pollutae sunt plantae tuae (Jer. XIII, 22). Et ut perpetuam genuinamque tuam, o insensate, [Col. 0510B] vecordiam affirmaret, parabolice deinceps expressit: Si mutare potest Aethiops pellem [c 1Kb] , vos poteritis bene facere, cum didiceritis male (Jer. XIII, 23). Unde si potes aliquando Aethiopem ostendere album, aut non variantem coloribus pardus; poteris et tu quod exspectas redemptionis adispici bonum. Quod quia impossibile nosti, te perpetuum jam perisse congruum est non sponte fateri. Sequitur: Et disseminabo eos quasi stipulam, quae vento raptatur in deserto (Ibid., 24). Cum Deus disseminet, quis est iste qui colligendo vos congreget? Addidit: Haec sors tua, parsque mensurae tuae, dicit Dominus (Ibid., 25). Audis sortem tuam, et partis tuae mensuram, disseminationem? Cur non pudet te, congregationem quae aliorum est requirere sortem? Sed et alibi idem [Col. 0510C] propheta dixit: Si steterit Moyses, et Samuel coram me, non est anima mea ad populum istum (Jer. XV, 1). Postquam Jeremiam pro vobis orare prohibuit, ne eum solum quasi despectum in suffragio redderet, mox ei socios junxit, per quorum memorationem et ruinam vestram demonstrat, perpetuam designavit, et insolubilem reatum criminis vestri probavit. Ezechieli sermo divinus clamat et dicit: Fili hominis, versa est mihi domus Israel in scoriam. Omnes isti stannum, plumbum, et ferrum in medium fornacis scoria argenti facti sunt: propterea haec dicit Dominus Deus: Eo quod versi estis omnes in scoriam, propterea ecce ego congregabo vos in medio Jerusalem congregatione argenti, et ferri, et stanni, et plumbi, in medium fornacis; et succendam eam igni ad constandum. [Col. 0510D] Sic congregabo vos in furore meo, et in ira mea, et requiescam, et conflabo vos (Ezech. XXII, 18-20). Vides Deum requiem sibi esse dicentem conflationem vestram. Et addidit: Et scietis quia ego Dominus, cum effuderim indignationem meam super vos (Ibid., 22)

22. Et ut evidentius ostenderet, nullum ex hac vobis probatione evenire profectum, post parva sic addidit (Ezech. XXIV, 9-14): Vae civitati sanguinum, cujus ego grandem facio pyram: congerens eos absque igne succendam, consumentur carnes, et coquetur universa compositio, et ossa ejus tabescent. Pone quoque [Col. 0511A] eam super prunas vacuam, ut incalescat et liquefiat aes ejus, et confletur in medio ejus inquinamentum ejus, consumaturque rubigo ejus. Mox sibi respondit sermo divinus: Multo labore sudatum est, et non exivit de ea nimia rubigo ejus, neque per ignem immunditia tua exsecrabilis, quia mundare te volui, et non es mundata; sed nec mundaveris, donec quiescere faciam indignationem meam in te. Et ut tibi aditum respirandi non daret, Ego Dominus, ait, locutus sum: Veni, et faciam: non transeam, nec parcam, nec placabor: juxta vias tuas, et juxta adinventiones tuas judicabo te, dicit Dominus Deus. Deus dicit, Non placabor, nec parcam: et tu eum mendacem aestimas esse? Adhuc amplius aestimas esse? Adhuc amplius sermo divinus insensibilitatem vestram dicens: [Col. 0511B] Cognovit bos possessorem suum, et asinus praesepe domini sui, Israel me non cognovit. Populus meus me non intelligit (Isa. I, 3). Vides boves et asinos tuos tibi antepositos esse. Audi iterum Jeremiam: Milvus in coelo cognovit tempus suum; turtur, hirundo, et ciconia custodierunt tempus adventus sui: populus autem meus non cognovit judicium Domini. Quomodo dicimus: Sapientes nos sumus, et lex Domini nobiscum est? Vere mendacium operatus est stylus mendax Scribarum (Jer. VIII, 7, 8).

23. Advertis, o aemule, tibi etiam alites in scientia esse intelligendi praefertas: et tu mihi doctores ex ipsis producis, quorum stylum mendacem ubique legendo invenis? quos etiam non videntes caecosque per Isaiam esse non nescis? Sed puto quod ipsa caecitas, [Col. 0511C] quae ibi praedicta est, oculorum tuorum lumina caligine tegit: et inde caecus animus caecitatem sibi inesse non gemit. Nam Dominus sabaoth, quem Seraphin trina sanctificatione laudare non cessant, postquam carbone labia prophetae mundare forcipe jussit, taliter prophetae dixit (Isa., 8-10): Quem mittam, et quis ibit nobis? cui propheta jam mundatus ex pollutione habitantium ait: Ecce ego, mitte me. Cui statim Trinus Dominus ait: Vade et dices populo huic: Audite audientes, et nolite intelligere; et videte visionem, et nolite cognoscere. Excaeca cor populi hujus, et aures ejus aggrava, et oculos ejus claude, ne forte videant oculis suis, et auribus audiant, et corde suo intelligant, et convertantur, et sanem eos. O quam apertam sanctam et ineffabilem Trinitatem [Col. 0511D] hic sensus demonstrat, etsi non se ultro offerentem sensibus caecitas praedicta obsisteret. Intelligis, vecordiae fomes, quia omnipotens Dominus sabaoth conversionem vestram quasi quoddam facinus odit, et occasiones convertendi vobis non praebet, sed tollit? Vide quid dicat: Ne forte videant oculis suis. Et cum Deus conversionem vestram usquequaque non cupiat; quis insipiens est, qui vos aliquando convertendos praedicat? Poteras enim hanc visionem Isaiae conspicere, et corde cognoscere, et Trinitatem trina sanctificatione repetitam credere, si sermo divinus non diceret: Excaeca cor populi hujus, et cor indura, et ut ipsam caecitatem perpetuam designaret [Col. 0512A] propheta, interrogando cognovit: Usquequo, Domine? Et dixit: Donec desolentur civitates absque habitatore, et domus sine homine, et terra reliquantur deserta (Ibid., 11). Vides caecitatem tuam usque ad finem mundi esse praedictam. Et per Jeremiam dicit: Ecce ego dabo populum istum in ruinas, et ruent in eis patres et filii, simul vicinus et proximus, et peribunt (Jer. VI, 21). Et: Cibabo eos absinthium, et potum dabo eis aquam fellis; et dispergam eos in gentibus quas non noverunt ipsi, nec patres eorum; et mittam post eos gladium, donec consumantur (Jer. IX, 15, 16). Consumationem audis, et redemptionem exspectas? Vides quia cecidit virgo filia Sion, non adjiciet ut resurgat. Quomodo? quia non est qui suscitet eam. Avolavit enim ab eis qui solitus erat eos erigere. [Col. 0512B] Addidit: Quod si dixerint ad te: Quo egrediemur? dices ad eos: Qui ad mortem, ad mortem; et qui ad famem, ad famem; et qui ad captivitatem, ad captivitatem: et visitabo super eos quatuor species, dicit Dominus: Gladium ad occisionem, et canes ad lacerandum, et aves coeli ad disperdendum, et bestias terrae ad devorandum (Jer. XV, 2, 3). Quae omnia a tempore Vespasiani et Titi in vobis hucusque per genera tormentorum vel captivitatum implentur. Congere si vides hanc captivitatem cum aliis, et videbis quanto annorum numero illas haec dira vastitas vincit.

24. Unde obsecro te ut non te pigeat mihi rescribere, quae manifesta exstitit culpa, quae non expiatur per tempora tanta. Nam omnes vestrae captivitates, [Col. 0512C] et dispersiones, et servitutes per regna diversa nota sunt, et teste sub sole non indigent; quin etiam et antequam fierent praefinitis temporibus divino sermone affixae sunt: ita ut amplius non existeret servitus, quam quod servis suis sermo indicabat divinus. Sola haec captivitas absque termino indicitur, et quantis annis, quibusque temporibus relevetur nescitur. Notae enim culpae fine habuerunt flagelli. Haec sola non specialiter, sed generaliter ut dicitis, nota, per saecula tenditur tota. Quod si tempus praefinitum ostenderis, victum me fatear esse. Opto tecum, si velis Christum, pacem habere: si secus id animo tractas, demens existis, et nugas, qui finem termino pessimo claudis, nec tantis et talibus durus mollescis. Aperiat tibi Deus oculos cordis, qui semper [Col. 0512D] regnat in saeculis infinitis. Amen.





XIX. ITEM EPISTOLA TRANSGRESSORIS ALVARO DIRECTA.

Ob meritum aeternae retributionis devovi me sedulum in lege Domini consistere. Ideoque superstitiosum duxi cunctorum canum rapidorum respondere latratibus. Tamen si in te fomitem quemdam ubi igniculus fidei accendi posset considerassem, forsitan tibi vel aliquid rescriberem, unde bene cognosceres, quod et tu qui compilator es, et illi de quorum libris haec traxistis, erratis. Pro hac tua Kartula falsiloqua possumus illud Virgilii dicere [a 1Kb] .

[Col. 0513A] Credimus? an qui amant, ipsi sibi somnia fingunt?
Et alibi [a 1Kb] :

Qui Barium non odit, amet tua carmina, Maevi;
Atque idem jungat vulpes, et mulgeat hircos.
Deus omnipotens, creator coeli et terrae, pius et gloriosus Deus, cui tu exprobrasti, ille sit ultor et vindex ex eo quod in eum dixisti . . . . . . . . . . . . . . . . . . . . . . . . . . .



XX. ITEM RECIPROCATIO ALVARI, TRANSGRESSORI DIRECTA.

Quae stylus tuae prosecutionis elicuit, impigre oculus praecucurrit, et te vitantem periculum sapienter miravit. Verum quia prudens arte rhetorica ludis, et pisoniano vitio dum loquere nescis, tacere non vales, atque, ut fabulae ferunt, lupum auribus retinens nec tenere potes, nec vales dimittere, ideo tibi apte canit poeta:

[Col. 0514A] Quod potes id tenta, operis ne pondere pressus
Incumbat labor, et frustra tentata relinquas.

Sed ut me qui sim ipse cognoscas, et amplius tacendo devites, Virgilium audi [b 1Kb] :

Mortem contemnunt laudato vulnere Getes.

Necnon et illud:

Getes, inquit, quo pergit equo.

Unde et illud exstat poetae:

Hinc Dacus premat, inde Getes occurrat.

Ego sum, ego sum, quem Alexander vitandum pronuntiavit Pyrrhus pertimuit. Caesar exhorruit. De nobis quoque et noster Hieronymus dicit: Cornu habet in fronte, longe fuge. Et ideo noli canes rabidos dicere, sed te vulpeum gannientem cognosce; neque me compilatorem veterum, quod magnarum est virium, asseras.




[Col. 0513]
INDICULUS LUMINOSUS [a 1Kb] .

[Col. 0513B] In defensione servorum tuorum, Domine, non humano tenui confidens arbitrio, subtilique proprio nisus refugio, sed neque iniquo elevatus superbiae typho, aut inflatus invidiae zelo, sed tuae gratuitae miserationis fretus auxilio, tuoque clementissimo fidus invictissimo brachio, tibi in principio Deo meo et Jesu Christo rerum omnium Domino, assigno miser omne bonum quod sapio, te in initio invocans, te per totum textum implorans, te usque in finem libri flexo cordis poplite rogans, quem lumen omnium credo firmitur saeculorum, a quo fontem novi cunctarum emanare virtutum, in quo dulcedinem ineffabilem reconditam firmiter scio manere sanctorum, qui es via sine errore credentium, vita sine morte viventium, requies sine [fine] fruentium. Te invoco, lumen inenarrabile, fontem verae scientiae, [Col. 0513C] salubrisque vita doctrinae, ut tenebras cordis mei tua superveniente luce serenes, et pectoris glebam rure sordium scalentem amne legis tuae, quadrifluens paradisi, abunde saties ubertimque fecundes; quatenus sol verus oriens praecordia nostra tenebrosa illuminet, et fluvius civitatem Dei laetificans dumosam mei pectoris irriget terram, ut lingua canis misereri quae tibi per haec placere desiderat, non vitium loquacitatis, dum errores impetit, contrahat, sed te inspirante ea secuturo saeculo proferat, quae in animarum praestum, in profectu legentum, in exstirpatione omnium insolentum ante conspectum gloriae admirabilis solii tui per tota saeculorum volumina currat. Acceptetur, Domine Deus, ante tuae majestatis clementiam servi tui tantilla offertio, et [Col. 0513D] lutei vasculi votiva non reprobetur oblatio. Et licet qualibet humana infinietur [b 1Kb] sorde, non intente curanti, tua illa gratuita emundetur respectione felici. Esto, Domine, lucerna pedibus meis, et lumen semitis [Col. 0514B] meis, et doce me justificationes tuas (Psal. CXVIII, 103, 12), sensumque tuum meo ore defende. Tu, Domine, per os meum tua verba sonare. Tu canem tuum pro te latrantem contra rabidum lupum ex mensae tuae micis cibare. Non enim ad haec ex me ipso fidens surrexi, sed ex te, qui linguas infantium facis disertas, et mutorum a te legens laxatas habenas, devotionis hujus non ut scita, sed ut indigens duo porrexi minuta (Luc. XII, 2). Nam quid homo est, Domine, auxilio tuo privatus, nisi tantum sibi periculi casus, dum erroris imo jacet dimersus? Et ideo, clementissime opifex, piissime artifex, misericordissime judex, quod inspirasti perfice, quod jussisti adimple, quod dedisti sacrare, et quem dignum huic reddidisti talento, ut per hoc non temeritatis ausum incurrat, sed humilitatis tibi acceptissimum [Col. 0514C] fructum obtineat; illa qua immensurabili affluis bonitate, procura. Dedisti enim mihi, pie conditor, intelligendi vigorem; inseruisti praecordiis meis fidem; et ex utero matris non gentilem hactenus, sed conservasti fidelem, nullo merito praecedente, nulla justitia prosequente, nullo opere hoc merente; neque enim non exstans aliqua poterat promereri, nec informis ex debito retineri. Etiam et ea quae sordens actio et sors mea, quae nulla est, tenuis denegavit, benignitas tua larga concessit. Sed ne ex hoc quod mihi, excellentissime Domine, concessisti, ut temerarius arguat, ut iniquus excutiar, ut usurpator condemner: tremens et pallidus ergo, pavidus gemensque suspiro: neque [c 1Kb] per devia et [Col. 0514D] abrupta, per inania et caduca, per tumida et stulta, per dedecora et elata, per levia et inflata, operibus inserviendo sinistris, quotidie ambulo, loquendo etiam in ea quae tibi acceptabilia reputo, naevum iniquitatis itidem contraham, et unde lenigare utcunque [Col. 0515A] nequitiarum mearum debui, pondera inde, quod, te ordinante, sit procul, centupliciter cumulum scelera. Adesto, Domine, adesto servo tuo miserrimo et egeno, et fidei tuae repletum tu dirige zelo. Praecide, Domine, linguae saeculari coeno confectae praeputium, et illo ignem mentis meae emunda secretum, quo sanctorum corda nosti conflare, quo martyrum affectiones principaliter crederis inflammare, ut te inspirante ea tantum huic operi sufficienda ingeram, quae mihi in die illa tremendi examinis tui justi judicii non cumulum peccatorum contra me erectum perficiant, sed e regione adversantia mihi millena agmina delictorum sua inductione conterant et prosternant. Praecede me, invictissime Domine Christe, et esto praedius servo tuo Evangelii sancti tui gratia [Col. 0515B] jam redempto, qui praefuisti Israelitico populo in columna nubis et luminis per desertum (Exod. XIII, 22): ut te ducante amalicitante cuneos [a 1Kb] devastentur, et crux tua humero superposita nostro cunctorum tetras horredines luce sua devastans, uno ictu certaminis, et fideles corusco sidere compluat, et impios illo quo daemones vigore comprimat vel dimergat. Te praestante Domino Jesu Christo, qui cum Patre et Spiritu sancto unus Deus regnas per nunquam finienda saecula saeculorum. Amen. Finit.


Hic liber ideo luminosus Indiculus dicitur, quia luminasse quae sequenda sunt docet, et apertis indiciis hostem Ecclesiae, quem omnis vitare Christianitas debet, ostendit. Finit.

[Col. 0515C] 1. Peritissimorum mentibus catholicorum Ecclesiae ab ipso primordio injunctum est fidei, contra hostes Domini speciali vigore exsurgere, et ancipiti gladio omnes ex adverso pullulantes errores evangelica falce praecidere, ut securis ad radicem infructuosarum arborum posita (Matth. III, 10), et ascia brachio forti librata, proceritate infecunda alta ramuscula foliis non fructu vernantia, decenter severitate legali, et evangelica bipenne excisa deputentur igni aeterno et incendio perpetuo comburenda. Ex quorum numero licet oli digestet [b 1Kb] , fragiles actu, bruti instinctu, nos secuturo saeculo nitentes probare, et ut canes pro Domino cupientes latrare, zelo Dei, et religionis commoti amore hujus nostri servitii [Col. 0515D] famulatum exsolvimus, et actori nostro quae in nobis ex sua largitate concessit, offerimus: in qua nihil ex nostro praesumimus, et sua illi benignitate gratuita concessa quo instituit nos vigore valere, immeriti designamus. Nec contra communes fidei [c 1Kb] vincendi livore insurgimus, sed e regione Chaldaeorum cornua ventilantes terrestria istilatione veraci [d 1Kb] conculcamus. Quod praefationis vice praeponimus, et in prima disputationis nostrae fronte praeteximus, ne malivolorum dicacitas, et genuine solita fratrum detrahendi procacitas, nos contra Ecclesiam bella [Col. 0516A] clamitet intentasse, per quae nos decolorare putantes, suas aestiment operosas naenias confirmasse. Absit enim ut catholica et universalis Ecclesia contra sua viscera pugnet. Absit iterum ut contra matrem filii arma sumant. Martyres namque Ecclesia non repellit, sed recipit; non infamat, sed collaudat; non detrahit, sed extollit. Et nos, ipsius venerabilis matris sensum sequentes, ac Redemptoris nostri sponsae pulchritudinis gloriam collaudantes, veneramus, et colimus, quos pro Christo et veritate animas posuisse gaudemus, nec unius operis gestum varietate temporum mutilamus. Et quam haec universalis sit nostra credulitas, in secundo hujus operis libro majorem [e 1Kb] firmavit auctoritas.

2. Sed quia siti sunt nonnulli fervore speciali indigni, [Col. 0516B] amore fidei frigidi, pavore terreno et ictu gladii territi, qui non pressa voce, sed rauca fauce, dissoluto labio, obtorta lingua, martyrium nostro tempore gestum invinctione minus idonea detrahunt vel suggillant, et diabolo quantum in eis est, palmam victoriae tradere non recusant, non ipsi sensibus suis respondentes admittant. Favor noster, reverendissimi, etsi, quod absit, errat, veritati et Christo concordat. Veritas vero aliud asserentum daemonum ministro ultionis cultrum ministrat. Et miror quo ingenii genere poterit veritas nuncupari, ubi error ascribitur pro Christo et veritate succumbi. Verum conandum est in principio operis non superbe, sed constanter, utpote cum fratribus, manum conserere, et quae utraeque concordant [Col. 0516C] discusse [f 1Kb] . Fugiant debiles et infirmi, certent fortes et animi honestate praecincti. Et certe non eos veritatem supprimere, sed tergum persequentibus ob seminarium Evangelii jussit praebere: Fugiant de una civitate in aliam (Matth. X, 23), praedicando quae vera sunt et honesta, non, quod adsit, tegendo quae sancta sunt et modesta. Isti namque sunt praecipui praeconandi universis saeculis laude non media fugitivi, qui licet meticulosi et fugientes appareant, tamen per totum orbem vagantes, et velut fulgura discurrentes, misericordias Domini in synagogis et populorum conventu cantantes, diserta et egregia lingua proferunt quod proficere sanctis auditoribus sciunt. Effugantur, ut magnalia Domini taceant; sed amplectunt exsilium, ut libentius quae prohibentur [Col. 0516D] non uni genti, sed diversis nationibus dicant. Quod ne nostrum videatur totum esse quod dicimus, quid nobiscum inde sanctus ille et abyssus scientiae Hieronymus sentiat proferamus. Hoc, ait, ad illud tempus praeferendum est, cum ad praedicationem apostoli mitterentur, quibus et proprie dictum est: In vias gentium ne abieritis, et in civitates Samaritanorum non intraveritis (Matth. X, 5), quod persecutionem timere non debeant et debeant declinare. Quod quidem videmus in principio fecisse credentes, quando, orta Hierosolymis persecutione, dispersi sunt in universa [Col. 0517A] Judea, ut tribulationis occasio fieret Evangelii seminarium. Animadvertite et diligentius corde tractate quia nullam ob aliam causam jussum est apostolis declinare, nisi ut occasio secedendi seminarium in universis urbibus fieret regni. Poterat enim verus Magister, si vestrum frigidum algore divino sequeret intellectum, dicere: Veritatem supprimite, justitiam occultate, et quae vera sunt, ubi timor vestrum concusserit sensum, corde solummodo retinete, ut vivatis nullo terrente securi: tulta [a 1Kb] enim praedicatione persecutio universa cessavit. Amota persecutione fuga non erit: ac per hoc securus manet quisquis gentilibus non contradicit, quisquis errorem non impetit, quisquis fraudem non aperit, quisquis peccantibus non contravenit, quisquis [Col. 0517B] haereseorum vincula non disrupit. Quod beatus Gregorius in libro vicesimo primo Morali lucide reserat satis. »Plerumque enim, ait, quieti atque indiscussi [b 1Kb] relinquimur, si obviare pravis pro justitia non curamus; sed si ad aeternae vitae desiderium animus jam exarsit, si jam verum lumen intrinsecus respicit, si in se flammam sancti fervoris accendit, in quantum locus admittit, in quantum causa exigit, debemus pro defensione justitiae nosmetipsos objicere, et perversis ad injusta erumpentibus etiam cum ab eis non quaeritur obviare. Nam cum justitiam, quam [c 1Kb] nos amamus, in aliis feriunt, nos nihilominus sua percussione confodiant, etiamsi et honorari [d 1Kb] videantur. Quia ergo vir sanctus pravis ac male agentibus se etiam cum non quaeritur opponit, recte [Col. 0517C] de equo Dei [e 1Kb] dicitur: In occursus pergit armatus (Job XXXIX, 21).«

3. Jussum est apostolis et apostolicis viris, doctoribus et praedicatoribus universis, Judaeorum, gentilium, vel omnium haeresum errores vera ratione et forti probavi [f 1Kb] impetire sermone. Certaverunt usque ad mortem athletae fortissimi, persecutionem propter justitiam, quam aperte defendebant, jugiter passi, coronati sunt et ornati. Nunquid non apertum est, et omnibus lucem cernentibus clarum, non persecutionem a gentilibus natam, sed praedicationem a nostris primitus ortam? Legite sanctorum martyrum diversorum passionum agones, agmina Domini praeliantes, verbi gladio hostes Domini detruncantes, et liquide videbitis multos ultronee prosiluisse, non [Col. 0517D] exspectantes persecutorum jussa, nec delatorum decipula, furentium intentata, sed ad exemplum Domini spontanea propria grata offerentes libamina, seque super altare Christi Dei aeterni cruore sacratum apportantes hostiam puram: et quod magis soliti estis reprehendere, multis contumeliis praesides et principes fatigasse. Illi quam maxime qui erant in certamine primi, et fiduciae bono muniti; quibus [Col. 0518A] animi virtus inererat libera, nec meticulosa fantasia invaserat corda; quos spiritalis fervor zelo Domini aestuans [g 1Kb] , et amor Christi ultro citroque discurrens, fixius retinens, et viriliter compluens, foris cogebat producere holocaustomati tectam intrinsecus flammam. Et licet plerosque persecutio saeva incursaret, tamen, quod non potestis negare, innumerabiles voluntarie legitis decertasse. Illuc summo opere adimplentes, quod dicitur: Voluntarie sacrificabo tibi, Domine (Psal. LIII, 8). Addiscitis: Tempus persecutionis non est. Imo ego plus dico, tempus apostolorum non est, quia vigor est apostolicus imminutus, qui debuerat semper in pastoribus Christi fervore constantiae, et zelo justitiae usque ad consummationem saeculi flammas spiritales in adversos [Col. 0518B] ciere, et fomite illuminationis accenso tenebras aevi corusco sidere eoi climatis illustrare. Vereor ne moleste ferant, non temeritatis, ut illi aestimant, sed veritatis, ut catholici probant, responsum, qui in novissima tempora constituti Antichristi persecutionem conspiciunt muti. Quisquis his partibus terrae persecutionem hodie negat, aut dormiens jugum servitutis summo [h 1Kb] socordiae portat, aut elatus cum ethnicis pede superbiae subjectos Christi tirunculos calcat. Nunquid non sumus jugo servitutis addicti, importabili censu gravati, rebus nudati, contumeliorum fascibus pressi, in proverbium et canticum versi, tearum [i 1Kb] universis gentilibus facti? Illi dicunt, non esse persecutionis tempus: ego reclamantibus e regione profero, mortifera nos tempora invenisse. [Col. 0518C] Illi asserunt hos sine hostili procedisse impulsu: ego ipsorum asserentum professione firmabo, gentilitio eos oppressos zelo. Et primum sacerdotem intueamur Perfectum, gentilicio zelo peremptum, fidei constantia decoratum, martyriali gloria infulatum, et vere electorum in numero aggregatum; et quo pacto ad occisionem venerit sinceriter proferamus. Nempe ad aliud pergentem aliisque saecularibus operibus intendentem, nihilque de quo gestum est pertractantem, daemonicolarum assertionibus impulsatur. A quibus ille caute et circumspecte, ut istis videtur, ut vero mihi, timide fidem petit, et ne ex responsionibus propriis impediretur oravit, dicens: Multa erant mihi ex quibus abundantissime poteram confringere naenias, vel destruere aniles [Col. 0518D] historiae fabulas, si vestrae ultionis non vererer ultrici gladio currentes ultro citroque incurrere [j 1Kb] sententias. Cui cum fidem dedissent, et ei ut quae sibi videbantur exponeret, juramento anteposito imprecarent; ille accepta dicendi fiducia, et eorum pro vero juramento sumens mendacia, post multa et varia contentionum certamina, prophetae eorum voluptuosam [Col. 0519A] [a 1Kb] lasciviam, et lenocitationis passivam [b 1Kb] luxuriam, sermone quo potuit exprobravit, et oratione splendida comprobavit. At illi post aliqua super ejus meretricationis subsannium, vel conjugatorum adulterii factionis colludium, habita conflictatione verborum, frendentes dentibus, et caninis saevientes rictibus, ore vipereo sibilantes, et leonum ferocitate frementes, abire eum propter datum noviter juramentum dimiserunt [c 1Kb] illaesum. Sed post aliquod temporis cursum dolorum semper peccatoribus retinentes venenum, et quasi vetustate temporis reputantes abolitum priorem illi illectum infidum pactum, dolo eum circumvenientes apprehensum eum judici saevissime mendacio inhiantes [d 1Kb] quasi destruentem fidei illorum ritum impie protulerunt, eumque [Col. 0519B] maledicentem eorum vatem suo testimonio vilissimi homunculi firmaverunt. Ille inopinato casu perterritus, et inusitata circumvectione perplexus, illorum fraudulenta ignorans consilia, quae contra eum instruxerat commentatio fraudulenta, se hoc penitus non dixisse, infirma satis prosecutione retexuit. At ubi in carcerem missus in se exstat conversus, audaci proposito et virili congressu coepit ipsorum totam legem infringere, et non solum quod pridie dixerat, quae super eum imperitiae factio asserebat; verum etiam alia potiora ingerere, mortisque magis gloriam quam interitum exspectare. Tunc eductum in ipsum diei sui horrendum pascha, quo soliti sunt pascua fruere carnalia, et ventri libidinique alimenta ministrare satura, gladio vindice peremerunt, [Col. 0519C] et quasi victoriam hostium potiti, ad orationis conventiculum, obsequium Deo se praestasse credentes, delati et innocentis cruore perfusi, ritum suum perficiendum ut soliti sunt annue pervenerunt.

4. Esto nunc arbitres justi, et non favorabilem ventosam et flavilem, sed veram proferte rationis sententiam, justitiae vinculis innodatam. A quibus nunc ortam, rogo, persecutionem esse videtis? Nonne perspicuum est, ipsos esse incentores malorum, assertores errorum, irrogatores dolorum, qui pactum primitus innocenti offertum, fraude veneni confectum, furore praeventi, ira accensi, iniquitate repleti, non timuerunt ob zelum fidei suae audaciter dissipare, procaciter mutilare, gentiliter dextere [e 1Kb] ? Ecce audaciam, imo constantiam, quam in condemnationem [Col. 0519D] trahitis, quam ad crimen adducitis, hic sacerdos non habuit. Timidus timide ad bellum processit, zelo diaboli ad occisionem venit, nec a cultoribus Dei, sed ab Antichristi discipulis passionem suscepit. Nunquid velatum est, occultum [Col. 0520A] est, vel contectum, quod ab ipsis persecutio orta, inventa, inchoata, defensa est vel completa?

5. Pergamus secundi iterum exponere casum. Post anni revolutionem, aut aliquid amplius, ille livoris gentilium oculus non quievit, sed ut solitum est illis Christianissimum irridere, et nobis omnibus Christicolis insultare, hunc Joannem, quem multo tempore carceris retinuit claustra [f 1Kb] , negotiationum mercimonia mundinandi exaggerare, conati sunt, et vexari; et ob gratiam mercimonii livore usti multa exprobando ingerere [g 1Kb] , dicentes: Parvipendens nostrum prophetam, semper ejus nomen in derisione frequentas, et mendacium tuum per juramenta ut tibi videtur nostrae religionis falsa auribus te ignorantibus [h 1Kb] Christianum esse saepe confirmas. Ad quos ille [Col. 0520B] cum fidenter et nihil erga se doli suspicans, se immundum ab ipsis quae contra eum opponebantur vellet ostendere, furor crepitans et praeceps ira eadem repetens, inculcans, et replicans crebrius, quae saepe dixerat, intentavit. Tum ille non ferens ex hac generationum talium nube stomachabundus, et faceta satis urbanitate accinctus, eleganti mente respondit elatus: Maledictus sit a Deo qui prophetam vestrum nominare desiderat. Illico clamor ingens factus, et perditorum cuneus constipatus, iniquitatis exosae conventus, velut apes in unum perfidiae aggerem congregati, unius massae cumulo malitiae conspartione [i 1Kb] respersi semivivum ad judicem perduxerunt, et testibus minus idoneis ab ipsa perfidorum massa surgentibus praesentatis, potiora et majora [Col. 0520C] contra ipsum testatione propria intentarunt. Quae ille tota negavit, et aemulationem invidiae ipsorum aperto in se sermone retexuit. Sed judex iniquitatis quadringentis cum ictibus verberat flagellorum, et per omnium aedes Sanctorum sub voce praeconia fecit discurrere: Talia pati debere, qui prophetae derogat Dei. Ac deinde carcerali mancipat, arcta custodia, minitando illi inferre majora.

6. Estne adhuc aliquis nube erroris forte possessus, faece iniquitatis conspersus, qui neget persecutionis hoc existere tempus? Et quae major poterit esse persecutio, cujusque modi sit jam severior exspectanda dejectio, quando quod corde rationabiliter creditur, ore in publico non profertur? Ecce enim lex publica pendet, et legalis jussa [j 1Kb] per omnem [Col. 0520D] regnum eorum discurrit, ut qui blasphemaverit, flagelletur, et qui percusserit, occidatur. Ecce et quotidie horis diurnis et nocturnis in turribus suis et montibus caligosis [k 1Kb] Dominum maledicunt, dum vatem impudicum, perjurum, rabidum et iniquum, [Col. 0521A] una cum [a 1Kb] Dominum testimonii voce extollunt. Et heu, et vae, huic tempori nostro, sapientiae Christi egeno, zelo zabolico pleno: in quo nullus invenitur qui juxta jussum Domini tonantis aetherei, super montes Babyloniae caligosasque turres superbiae, crucis fidei attollat vexillum, sacrificium Deo offerens vespertinum. Et non solum mente jucunda, acceptione serena, respectione modesta, venena recipimus, potiones libamus, germina lethifera praegustamus; sed, quod perniciosius est, adversantibus, et zelo Dei ut Elias zelantibus, adversamus, ac surda aure cum inimicis summi Dei amicitias conligamus, et placentes eis nostrae fidei derogamus. Et certe plus est juxta nos ut Elias gladio decertare, quam lingua ut nostri heroes adversare. Quotidie opprobriis, [Col. 0521B] et mille contumeliorum fascibus obruti, persecutionem nos dicimus non habere. [b 1Kb] Nam, ut alia taceam, certe dum defunctorum corpora a sacerdo tibus vident, ut mos est ecclesiasticus, humo dando portare, nonne apertis vocibus et impurissimis genis [c 1Kb] dicunt: Deus, non miserearis illis: et lapidibus sacerdotes Domini impetentes, ignominiosis verbis populum Domini denotantes, spurcitiarum fimo Christicolas transeuntes, paedore infando aspargunt, majora minitando ringentes? Et heu iterum, ac tertio, innumere vae nobis, qui hanc eorum subsannationis derisionem portamus, et de persecutionis Antichristi tempore dubitamus. Sic itidem et cum sacerdotes Dei, casu quo quem obviant perviantes, lapides testaque arvissima [d 1Kb] ante vestigia [Col. 0521C] eorum revolventes, ac improperioso et infami nomine derogantes, vulgali proverbio, et cantico inhonestos suggillant, et fidei signum opprobrioso elogio decolorant [e 1Kb] . Sed cum basilicae signum, hoc est, tinnientis aeris sonitum, qui pro conventu ecclesiae adunando horis omnibus canonicis percutitur, audiunt, derisioni et contemptui inhiantes, moventes capita, infanda iterando congeminat, et omnem sexum, universamque aetatem, totiusque Christi Domini gregem non uniformi subsannio, sed milleno contumeliarum infamio, maledice impetunt et deridunt.

7. Nunquid non isti sunt qui Hierusalem maledicunt, et muros fidei sanctae Sion destruunt et succendunt? De quibus dicitur: Maledicti omnes qui [Col. 0521D] spernunt te, et omnes qui blasphemant te. Maledicti omnes qui oderunt te, et omnes qui dixerint in te verbum durum. Maledicti omnes qui deponunt te, et omnes qui destruunt muros tuos, et omnes qui subvertunt [Col. 0522A] turres tuas, et omnes qui succendunt habitationes tuas [f 1Kb] . Et licet haec omnia ab illis pro contemptu et derisione, vel odio, ut diximus, impleantur, tamen etiam carnaliter in habitationes Domini et in sanctuarii aedes quotidie perpetrantur, dum ecclesiae Dei destruuntur, et antiqua soliditate templa firmata, terratenus coaequantur. Et estne adhuc aliquis qui hos dignos maledictione non proferat, quos maledictos tanto tempore cum Ecclesia docente percantat? Hanc enim maledictionem annue Ecclesia super odientes se, non occulte, sed patenter ac luminositer, clamat, et voce sublimi suavique dulcedine perfidorum suorum ora sufficienter exaltat. Angelus namque Domini maledicere jussit habitatores terrae illius, qui tantum in auxilium fortium [Col. 0522B] Domini non venere. Et nos, qui fortes Domini concalcant, et sacra Dei atque vere Sancta sanctorum inrident, maledictionibus impulsari proferimus esse non dignum, sed indiscretum vel iniquum astruimus credi debere.

8. Prophetalis, imo Dei, sententia intonat: Maledicite terrae Meroz, dixit angelus Domini: maledicite habitatoribus ejus, qui non venerunt ad auxilium fortissimorum ejus. Benedicite Jabel uxor Barcennei [g 1Kb] : aquam petenti lac dedit, et in fiala principis obtulit butyrum. Sinistram manum misit ad clabum, et dexteram ad fabrorum malleum, percussitque Sisaram quaerens in capite vulneris locum, et templum [h 1Kb] valide perforans (Judic. V, 23 seq.). Et plus est, ut reor, capulo tempora perforari, quam verbis veridicis [Col. 0522C] inimicos Domini vulnerare. Ampliorque merces est pro vere Sancto sanctorum, ut jam praefatus sum, et pro aeternae vitae statu sine fine futuro pugnas spiritales [i 1Kb] praeliare, quam pro typica et carnali Hierusalem, vel regno terreno, quandoque brevi termino praecidendo, clavis et malleis decertare. Sed hanc et prophetalis spiritus eo tempore benedixit, et omnis Ecclesiae chorus eodem hodie praedicat modo, quo tunc sancta universalis congregatio conlaudavit. Certe qui hostes Ecclesiae maledicentes, maledictos esse affirmat, a veritate resiliens religionem sacram detestat, superest ei ut post praesentium infamationem anteriorum sanctorum celeberrimum infringat agonem. Maledicat Jahelem quam prophetalis in conventu plebium inspiratio [Col. 0522D] benedixit. Maledicat Judith, quae dolose juxta sensum derisorum gregem [j 1Kb] occisit. Maledicat et alios innumerabiles patres, qui usque ad mortem bellantes zelo Domini inimicos Dei non solum verbis, sed [Col. 0523A] gladiis truncavere. Et si a veris strenuis severitatis non recipiunt pro fide praelium intentandum: saltim a feminis discant virilem de hostibus adorearum [a 1Kb] sublimari trophaeum. Et sexus fortior pudeat sexu superari femineo. Postremo, quod omnibus sacrilegum esse videbitur, si certe tantum adversor est Ecclesiae sanctae maledicat, quae maledicentes se quotidie maledicit. Et utique maledictor Ecclesiae est, qui viscera Ecclesiae maledicit, imo qui ipsius Ecclesiae, quae non magis in aliis quam in ipsis martyribus computatur, infamator profanus est. Nunquid non doctor noster, Ecclesiarum Christi magister Paulus, gentium apostolus, vas Christi electus, hunc angelum digito quali denotans, praesago spiritu maledixit, dicens: Si quis vobis aliud evangelizaverit [Col. 0523B] praeter id quod accepistis, anathema sit. Amen. Etiamsi angelus de coelo evangelizaverit vobis aliud, anathema sit. Amen (Gal. I, 8). Ecce angelus ille maledictus ostenditur, qui Pauli monita auctoritate alia via destruere conatur, nisi forte aut angelum bonum a tanto apostolo maledictum esse dicatis, aut hunc impurissimum, qui se praebuit ad habitandum impurissimo [b 1Kb] angelo, ipsum praedicasse quod Paulus, procaci dicacitate reclamasti [c 1Kb] mundo profertis. Et verum est quod a tempore jam dicti summi magistri nullus alius sub nomine angeli devia ejus praedicatione, et evangelicae adversa adducere ausus est sectae, nisi iste, qui sub nomine Gabrielis alteram Dei se hominibus detulisse mentitus est legem. Et licet multi haereseorum auctores angelorum tenebrarum [Col. 0523C] invasione fuissent delusi, tamen nullus eorum testamentum vice Dei praesumptus est usurpare. Verum si angelus de coelo devia nostrae fidei proferens ore anathematur Apostoli, quid putandum est vaso illi nequissimo [d 1Kb] convenire, si habitator ejus tam acerbo maledictionis vulnere condemnatur? Sed haec et alias [e 1Kb] .

9. Nunc ad teporem nostrorum reflectamus narrationis articulum, et totius nostrae tepiditatis statum parvis sermonibus propter justum divinum comprobandum exponamus judicium. Nunquid ipsi nostri qui palatino officio illorum jussis inserviunt, eorum non sunt implicati palam erroribus, cum enim palam coram ethnicis orationem non faciunt, signo erucis oscitantes [f 1Kb] frontem non muniunt, Deum [Col. 0523D] Christum non aperte coram eos, sed fugatis sermonibus proferunt: Verbum Dei, et Spiritum ut illi asserunt profitentes, suasque confessiones corde, quasi Deo omnia inspicientes, servantes. Quid his omnibus, nisi varietatem pardi zelo Dei zelantibus sibi inesse ostendunt, dum non integre, sed medie, Christianismum defendunt? Haec tamen omnia bona [Col. 0524A] defendimus, et non damnabilia, sed optima praedicamus? Et Christianos contra fidei suae socios pro regis gratia, et pro vendibilibus muneribus, et defensione gentilium praeliantes, non maledicimus, nec detestamus, sed religiosos pro Deo vero certantes anathemate percutimus, et infamamus? et haec tota metu terreni regis urgente peragimus, quem veloci fine carere fide indubitabili retinemus: et terrorem aeterni Regis, ad quem citius trahi nos vere credimus et tenemus, post tergum rejicimus et conculcamus: atque qui eorum erroribus contradicunt, haereticos et inscios judicamus? Nostra contra nos dimicant arma: et in vertice nostro descendit iniquitas nostra (Psal. VII, 17). Egregii praedicatores, et admirabiles gregum electi, boni et nonni [g 1Kb] pastores, siccine [Col. 0524B] nos docuit Christus? Sic omnes apostoli et doctores? sic cuncti qui, animas pro veritate ponentes, per diversos sudaverunt agones?

10. Rogo unde nova haec in Ecclesiis est orta clementia, quae infernalia haec vomuit dogmata? Aut si temeritatis hanc vocem putatis, proferte quis. haec pius jussit Apostolus? Si error non est patule expugnandus, utquid descendit Dominus Jesus Christus? Utquid non interrogantibus, nec de sua conversione quaerentibus, ultroneum lumen caecis adhibuit? Utquid prophetae? utquid apostoli misi? utquid doctores? utquid pastores praevisi, nisi ut debelletur imperitia, et ultionem recipiat omnis perfidia? Quomodo implebitur quod Dominus futurum esse praedixit, nulla in gentibus praedicatione tonante: Cum [Col. 0524C] praedicatum fuerit hoc Evangelium in universa creatura, tunc erit finis (Matth. XXVI, 13). Attendite et tanti opificis sermonem discutite: dum praedicatum fuerit hoc Evangelium in universa creatura. Et utique praedicatio ignorantibus, et non credentibus inducitur, non jam ea quae credenda sunt venerantibus et colentibus nota saepius intentatur: fidelibus enim nota in gerere conlatio vel confertio nominatur; praedicatio tamen ea, nisi fallor, veridice dicitur, quae velut ex opere, ut apostoli omnes fecere, cum periculo etiam capitis opportune, importune, ingeritur; et, ut lumen fidei recipiant non credentes, frequenter cum casu etiam si occurrerit periculi, indagatur. Et certe non aperte, ut omnis creatura Evangelii praedicationem, dixit, recipiat, sed ut praedicatio Ecclesiae omni mundo [Col. 0524D] generaliter clareat: per quod ministerium et praedicatoribus inferatur debitum praemium, et contemptoribus justissimum aeternum sine fine supplicium. Nec tantum illa apostolica tempora praedicationi fidei sunt contradenda, imo quousque omnis gens et lingua Christi Evangelio credant, praedicatio Ecclesiae est per omne saeculum seminanda. Puto quod in hac [Col. 0525A] Ismahelitica gente nullus hactenus exstitit praedicator, per quod debitores fidei tenerentur. Isti [a 1Kb] enim, ut ita dicam, apostolatus vicem in eosdem et evangelicam praedicationem impleverunt eosque debitores fidei reddiderunt; sed non [b 1Kb] , crassa ignorantiae nube contecti, mysterium currere Evangelii non videmus aeterni. Et evangelizantibus genti justitiam, in qua [c 1Kb] nullius praedicatio hactenus praebuit viam, insaniae vociferamus esse vecordiam, non complementum evangelizantium praescientiam praesagatam. Quanto namque philosophos super omnes aliarum gentium se esse glorificant, tanto ab humilibus, et a nihil praeter Christum scientibus, et hunc crucifixum, merito contemnuntur. Contra quos congrue et solite, indoctos et mundiali disciplina incultos, ipsa Veritas [Col. 0525B] parvulos mittit discipulos, ut rustici et qui contemptibiles videntur mundo, philosophos et regali infula decoratos verbis impetant, pedibus conterant, omnemque potestatis tumorem calcaneo fidei pro nihilo ducant. Hoc est quod egregius doctor Arnobius in octavo decimo psalmo exposuit: Nec est, inquit, qui se abscondat a calore ejus. Nulla enim, inquit, gens erit in saeculo ad cujus notitiam non attingat calor fidei Christianae, in quo est lex Domini inreprehensibilis, convertens animas, invitans ab errore ad iter rectum, a mendacio ad veritatem: ubi sunt laetitiae laetificantes corda. Vere calorem fidei Christianae haec Ismahelitica gens ignorat: et ministros Domini igne urente conspersos hactenus nesciebat. Facti [Col. 0525C] sumus, o fidei nostrae, si tamen dignatis esse, consortes, canes muti, non valentes latrare. Impetus [d 1Kb] , in nos est coeleste bibliothecae cultoris Hieronymi sanctissimi dictum, in quo nullut [e 1Kb] , exponit propheticum: Speculatores caeci omnes, universi canes muti non valentes latrare (Isa. LVI, 10). Muti ad loquendum contra adversarios in nostros rabidi canes sumus. Sed Dei potius sequamur vias. Nobis vero lupi, quia circa caulas saeviunt, vocem increpationis tulerunt. Inaudito genere, et inviso, lupi et canes in pace reversi sunt.

11. Hanc vero superbiam, quam nostri humiles in causas Dei tenendam conlaudant, per majorum scilicet historias requiramus, et quam verum proferant comprobemus. Nonne Elias ab omnibus propheta [Col. 0525D] magnus habetur? et certe ipse est, qui zelo Dei non solum verbis, sed ense accinctus ultra quadringentos Bahal non timuit prophetizantes truncare cultores (III Reg. XVIII): et duos quinquagenarios igne consumens, tertium non molledine mentis, et humilitate se deprecantes, sed inlaesum [f 1Kb] dimisit (IV Reg. I), merito ipsius operis comprobato, clementem Dominum ad vindictam provocans, [Col. 0526A] et ante diem judicii impios igne consumens. Nonne ipse est qui zelo Dei et omissae fidei coelum clausit, nubes prohibuit, et terram idolatriae inremediabili penuria panis afflixit, tribus annis et sex mensibus imbres prohibens, et misericordissimum Deum a pietate solita oratione suspendens, nulli pius existens, sed perseverans immitis, et rigide pro ratione crudelis, nec aetati vetulae parcens? (III Reg. XVII.) Et quod magis crudelitatis et inreligiose animi esse poterat signum, infantum a perfidia innocentem parentali aetatem, multo severo juxta vos zelo contra sententiam Dei, qua jubetur (Deut. XXIV, 16) ut pro patris nequitia non ulciscatur parvuli anima, non vereret tantus et talis propheta truncare. Hanc crudelitatem Moyses legifer Dei, et scholae Altitonantis [Col. 0526B] per quadraginta dies discipulus, non solum in Aegyptium zelo Dei usus est (Exod. II, 12), sed in tabulis digito Dei scriptis, quas infringere non retractavit, temere sanctissime et liberali fortitudine egit, et pro hoc non iram Dei, sed gratiam meruit (Exod. XXXII, 16). Forte hac severitate homo mansuetissimus, per quadraginta dies quibus cum Domino moratus est, imbutus fuit: qui mox ad plebem praevaricantem descendit, tabulas, ut dixi, Dei confregit, et ad populum veniens ait: Ponat vir gladium circa femur suum: ite et recedite de porta usque ad portam per medium castrorum, et occidat unusquisque fratrem, et amicum, et proximum suum. Cecideruntque in die illo quasi viginti millia virorum (Exod. XXXII, 27). Sed et Datan et Aviron, contra [Col. 0526C] se indebite consurgentes, a terra conspiciens devorari nulla pietate solita inflexus, qua saepe pro praevaricatori populo Dominum deprecabat, commotus est (Num. XVI). Sed futuram intendens emundationem multorum, necem aequanimiter toleravit paucorum. Horum crudelium exempla superabundant: et divinae paginae ab his auctoribus crudelibus [g 1Kb] scriptae, nobis mansuetudinem ingerentes, hostes Dei insectare perfecto odio suggerentes, super sacrificium acceptabilem hanc crudelitatem quam putatis et verbis et operibus clamant. Inde Samuel crudelis, imo Creatoris servus fidelis, regem pinguissimum truncat, quem pius Saul rex vester conservat (I Reg. XV, 33). Sed Deus omnium crudelem probans, et mitem reprobans, rejecit pium Saulem, et [Col. 0526D] elegit Samuelem trucem. Noverat namque Samuel probans indisciplinatum molledinem, et Eli magistrum expulsum, et populum Dominicum, arca legis in alienigenarum potestate redactum [h 1Kb] . Dicit et David: Nonne qui te oderant, Domine, oderam, et super inimicos tuos tabescebam? Perfecto odio oderam illos, inimici facti sunt mihi (Psal. CXXXVIII, 21, 22). An ignoratur zelum Phinees, et exorationem [Col. 0527A] ejus iram Domini mitigantis [a 1Kb] (Num. XXVII), ita ut ore prophetico de eo Spiritus dicat divinus: Stetit Phinees, et exhoravit et cessavit quassatio (Psal. CV, 30). Et certe exoratio illa voce Psalmographi praecantata, gladii immitis in contemptoribus fuit sententia. Videant nostri misericordes hanc crudelitatem exorationem existere: et desinant in rebus divino sermone sacratis pietatem et humilitatem praetendere, pro qua Saulem a regno rejectum, et Eli sacerdotio vel vita legunt exemptum (I Reg. III et IV). Recolant severitatem Petri et Pauli in Simonem vel Elimam magos, seu in Ananiam atque Saffiram (Act. V, VIII, XIII). Et qui in suis contumeliis erecti, elati, superbi sunt et inflexi, et contra hostes Dei humiles, mansueti, simplices apparent [Col. 0527B] et quieti; discant tam a Christo rerum omnium Deo, quam ab omnibus prophetis, apostolis, seu Patribus universis, ad inlata opprobria propria existere humiles, et dejecti: et pro divinitatis ulciscendum contemptum fortes et rigidos esse debere, et non pietate horum incongrua, sed crudelitate hac sancta utere. Non est enim crudelitas, ut beatus Hieronymus ait, pro Deo pietas: quod in secundo libro apertioribus indiciis, et evidentioribus probamentis ex doctorum oraculis comprobabo. Sed haec et alias nunc ad propositum revertamus.

12. Persecutio unde orta sit aperte digestum est, et ideo ad nostros spontaneos martyres properemus. Zelo Dei Isaac religiosus, non humana instigatione, sed divina commotus, nec usitatum callem nostris [Col. 0527C] temporibus, sed oblitteratum incedens, antiquum [b 1Kb] persecutionis fumum aequo non sufferens [c 1Kb] animo, judicem adiit, et ea quae ille [d 1Kb] , flagello diro vexatus negabat, quae inter verbera se non dixisse jactor debilis personabat, athleta fortis, belliger miles abundantiori prosecutione firmavit, potiori praelio intentavit, et ingenua mente inchoavit, peregit [e 1Kb] , consummavit, implevit; ut ostenderet omnibus fidei se zelo commotum: non timore necessitatis praeventum, ut constanti fiducia Ecclesia praelians bella aperte proferret et patule quod quibusdam indiciis super comprehensum satagebant firmare; ut [f 1Kb] produceret Dominus athletarum suarum mundo victoriam, et militum suorum rudi [g 1Kb] mundo propalaret constantiam, et ostenderet quod in novissimis [Col. 0527D] temporibus [h 1Kb] victores haberet, qui bella Domini, et instinctu quo prisci [i 1Kb] intentaverant, praeliarent. Quid in hoc culpandum ducitis? Ecce persecutionem ab ethnicis natam probavimus. Ecce et nostros zelo Dei, non hominum, insurrexisse firmavimus. Quid in hoc culpandum putatis? quaeso edicere non moretis. [Col. 0528A] Conspexerunt certaminis praelium: adorsi sunt fidei lorica induti pulcherrimum bellum; propero cursu, impigro gressu, postquam occisum unum, et alterum vulneratum [j 1Kb] viderunt, ad certaminis campum ob gloriae palmam occurrerunt.

13. Viri erant strenui et bellatores, pugnaeque spiritalis desiderantes agonem, ubi se talis praebuit actio, qualis optabatur occasio. Cohibere non valuerunt cursum, quia conati sunt implere aeterni sui Domini jussum. Quid imbecillium debilitatem opponis, et ne terreantur infirmi fortes infringis? Si infirmus, debilis, inanis, timidus es, et inflatus, quiesce, et noli contra cives certantibus praeliare: sed residens et eventum rei exspectans disce linguam tacendo fraenare. Si habilis, si fortis, si audax, si [Col. 0528B] constans, et abjectus [k 1Kb] es bello Dei contra hostes, ut strenuus, et non ut ignavus contra tuos, jacula torque. Quare intentionem mirabilem, igneam, et resurrectionis admirandae fiduciam, et spei gloriosae constantiam, et zelum fidei ac religionis catholicae gloriam, non advertis? [l 1Kb] Cur vitae praepositum [m 1Kb] , et ordinem sacrum, et confessionis prolixum dispositum, et internum longum animi praelium, et contra diabolum vel Amalacitarum cuneos erectionis vexillum tua persecutione infringis? Utquid catholicis et sanctae Ecclesiae filiis, et pio dogmate eruditis, et Christi sequipedibus, et a mundi actione seclusis, et Deo solo haerentibus, mendacii naevum inducis? Cur non vereris, bonam ut Mariam eligentibus [n 1Kb] partem adversari, et aemulis Christi in sententia [Col. 0528C] ultionis contra sanctos perfide lata, quantum in te est, consentire? Illi occiderunt gladiis, quos adversos suae fidei probaverunt: tu occidis sententiis quos fidei tuae concordes non nescis. Illi eos a mundiali vita tollere conavere: tu eos a vita aeterna niteris segregare. Sed absit ut segregentur a vita, qui animas perdiderunt pro vita. Absit, et procul sit a sensibus nostris, ut cultores veritatis, et Christi tanto tempore confessores, inludente diabolo extremum mendacio concluderent cursum. Dicat haec imperitiae factio, et praedurata occulto Christi justo judicio insensibilis multitudo, et summum Christianissimi ordinis gradum petulans quisquis ille diabolo in fine prosternat, et evigilans ipse nobis quid de ceteris ordinibus sentiat, si forte valet, exponat. [Col. 0528D] Nostra vero egena dolis simplicitas, et Ecclesiae pura nobiscum casta sinceritas; et confessionis ordinem divino spiritu celebrat duci, et veritatem regibus nuntiantes inlustratos asserit Christi repectione felici.

14. Sed objicitis: Eorum occasione basilicae Dei [Col. 0529A] viduatae a sacerdotibus manent, et persecutione grassante interdictum est sacrificium juge. Ad haec verax sic respondet professio. Nostra, nostra haec fecerunt delicta, quae contra martyres Dei, imo contra ipsum Dominum, est insurgere ausa. Recolat fraternalis vestrae collegio [a 1Kb] , quanta et qualia vesaniae commoti procella contra Deum rebellionem [b 1Kb] arripuit arma: et tunc sanctis martyribus naevum hunc, si valet, inducat. Nonne ipsi qui videbantur columnae, qui putabantur Ecclesiae petrae, qui credebantur electi, nullo cogente, nemine provocante, judicem adierunt [c 1Kb] , et in praesentia Cynicorum, imo Epicureorum, Dei martyres infamaverunt? Nonne pastores Christi, doctores Ecclesiae, episcopi, abbates, presbyteros, proceres et magnati, haereticos eos [Col. 0529B] esse publice clamaverunt? et publica professione sine desquisitione, absque interrogatione, quae nec imminente mortis sententia erant dicenda, spontanea voluntate, et libero mentis arbitrio, protulerunt? calcata scilicet conscientia, et fide despecta, mendacio cuncti, heu proh dolor! servierunt: et quos in catholica fide natos et matris Ecclesiae uberibus nutritos noverant, meretriceo concubitu, et adulterorum cibo pastos esse firmarunt.

15. Et estne aliquis de flagello qui adhuc conquerat digne, cum causa ipsius patentem videt flagelli? Nonne perspicuum [d 1Kb] est quod isti omnes mendacium fuerunt professi, et secundum Veritatis dictum, hujus extremi temporis designans [e 1Kb] periculum, scandalizati electi? (Matth. XXIV, 24.) Electi enim quia [Col. 0529C] speculatores gregis Dei, et sacris ordinibus decorati: sed scandalizati, dum veritatem, quae Christus est, timentes publice contestare, falsum conati sunt roborare. Perdes eos, ait Scriptura, qui loquuntur mendacium (Psal. V, 7). Et: Os quod mentitur occidit animam (Sap. I, 11), multo magis propriam, quam externam. Nam ut veritas Christus est Dominus, ita mendacium Antichristus diabolus. Respuentes quoque, ut ait Apostolus (Rom. I, 25), veritatem, recipient mendacium, hoc est, ipsum hostem extremum ultimo judicio condemnatum, diaboli organum, et omnium falsitatum aptissimus titulus [f 1Kb] . Nihil quippe veritati, nisi falsitas contravenit. Et ahud dubium quod qui mendacium dicit, a Deo qui veritas est, [Col. 0529D] mox recedit. Et non solum mendacium in levibus et mediis [g 1Kb] incurrimus causis, verum etiam in rebus summis et principali nomine consecratis. In ipsa specialiter fidei veritate persecutionis articulo coarctati, nos multo amaritudinis infecimus felle, et cultores Christi haereseon scandalo, quando in nobis exstitit, induimus olida pelle. Hoc quod foris in publico, et potestatibus nos devacantibus feris actum est, forsitan alicubi poterit videri inultum: quid [Col. 0530A] obtendendum est de illis quos ecclesiastice interdiximus, et a quibus ne aliquando ad martyrii surgerent palmam juramentum extorsimus? quibus errores gentilium infringere vetuimus, et maledictum ne maledictionibus impeterent Evangelio et cruce educta vi jurare improbiter fecimus, imo feraliter et belluino terrore coegimus, minantes inaudita supplicia, et monstruosa promittentes truncationum membrorum varia et horrenda dictu, audituve, flagella? Et vae nobis! contra Evangelium Evangelio usi sumus: quisquis namque maledicere prohibet, utique benedicere jubet. Pensemus hoc in loco, si vobis justum videtur, nostras in publico mendaces; et illorum professiones veraces. Illi dixerunt quod omnis Ecclesia praedicat: nos diximus quod cuncta Christianitas [Col. 0530B] infamat. Illi pseudoprophetam maledixerunt: nos cultores [h 1Kb] Christi detraximus. Illi persecutores ethnicorum; nos persecutores Christicolarum. Illi audaces et erecti contra diabolum, nos superbi contra Dominum. Illi contra regem superbierunt terrenum: nos contra regem immortalem aeternum. Illi quae corde retinebant, ore sunt professi: nos aliud corde, aliud ore professi. Illi confessores et testes, ut dixi, veraces: nos, vae mihi! finctores fallaces. Carnalibus vero et minus peritis scandalum nasci tempore martyrii, beatus et lumen noster Isidorus in rerum naturae libro evidenti eloquio et apta figura Stellae cujusdam Horione nuntiat. Horiones autem, inquit, significant martyres, nam sicut istae nascuntur in coelo tempore hiemis, ita in [Col. 0530C] Ecclesia martyres procedunt tempore persecutionis. Procedentibus Horionibus mare turbatur, et terra: obortis vero martyribus terrenorum et fidelium corda tempestate jactantur.

16. Sed forsitan aliquis simulationem in causis talibus dispensator ile [i 1Kb] asserit dignam, et apostolorum auctoritate vel legis hanc frivole intendit affirmare. Percurrant breviter ipsas dispensatorias rationes, et aperte invenient nullum in causis principalibus officiosum mendacium frequentasse. Nec hanc usos fuisse in periculum animae, sed ubi multorum salutem, suumque in futurum principale noverant dispositum saluberrime parturire. Quod regis Israel [j 1Kb] simulatio facietenus proferet, qui se idolum velle colere professus est, ideo ut sacerdotum latibula [Col. 0530D] per diversa vagantes facili eventu prosterneret, dicens: Congregate mihi omnes sacerdotes Baal. Si enim Acab servivit Bahalim in paucis, ego serviam in multis (IV Reg. X, 18). Sic et David mortem corporis, non animae, imminere respiciens, insaniam finxit (I Reg. XXI, 13), et lethalem casum non fidei, sed membri, quam incurrerat devitavit. Hoc modo Paulus vel caeteri seniores apostoli simulasse credendi sunt legis caeremonias implevere (Act. XXI), ut saluti [Col. 0531A] gentium per hanc dispensationem fieret consultum; parvipendentes privatum dispendium in comparatione totius mundi, cui ex hoc imminebat remedium. Nec ad idola colenda inflexi, sed ad caeremonias Dei vivi sunt, licet jam illo tempore abolitas, conversi.

17. Hae auctoritates alio in tempore sunt frequentandae, nec in principali, ut diximus, fidei sanctae cultu utendae, sed subsequenter in salute corporis et hominum absque detrimento fidei comprobandae. Mendacium vero et simulationem penitus fugiendam in re divina, auctoritate sacrata Eleazarus in libro secundo Machabaeorum luminositer docet: qui ab amicis admonitus, ut secreto carnes alias praeter immolatitias, vel suillas ederet, simularetque [Col. 0531B] se prohibitas comedere, quas rex impius vesci instanter urgebat, ut et mortem evaderet, legisque non praevaricaret decretum; simulatum contempsit deludium, ut propalatum [a 1Kb] sustineret tropaeum, secuturis saeculis virtutis tuae per hoc insinuans exemplabile documentum. Non enim aetati nostrae dignum est, inquit, fingere, ut multi adolescentuli arbitrantes Eleazarum nonaginta annorum transisse ad vitam alienigenarum, et ipsi propter meam simulationem, et propter modicum corruptibilis vitae tempus decipiantur, et per hoc maculam atque exsecrationem meae senectutis conquiram. Nam etsi in praesenti tempore suppliciis hominum eripiar, sed manus omnipotentis neque vivus neque defunctus effugiam. Quamobrem fortiter vita excedendo, senectute [Col. 0531C] quidem dignus apparebo, adolescentibus exemplum forte relinquam, si prompto animo ac fortiter pro gravissimis et sanctissimis legibus honesta morte perfungar (II Mach. VI, 24-28). Iste enim et simulare potuit sine transgressione inlicita, et licita non simulanter, sed vere fuere: sed renuit, et pretiosam mortem pro Domino et legitima [b 1Kb] ejus volens incurrit, dicens in sui transitus hora: Domine, qui habes sanctam scientiam, manifeste scis tu quia cum a morte possim liberari duros [c 1Kb] corporis sustineo dolores: secundum animam vero propter timorem tuum libenter haec patior (Ibid., 30). Hujus imitare decuit factum probabile, et non prosu illas [d 1Kb] carnes, ut ipse venerabilis senex, sed pro veritate, quae Deus est, usque ad effusionem sanguinis oportuit decertare. [Col. 0531D] Haec pro horum simulato fidei documento: sed satis hoc loco digestum.

18. Nunc ad ea quae coeperam flecto articulum, et probare nostro vitio inlatum iterum intentabo flagellum. Nostra haec, fratres, nostra desidia peperit mala, nostra impuritas, nostra levitas, nostra morum obscoenitas, dum timemus, ubi non est timor, et parvipendimus: pro eo quod differtur supplicium sempiternum, secuti sumus horrendam mortem, [Col. 0532A] et injucundum infernum: unde et tradidit nos Dominus qui justitiam diligit, et cujus vultus aequitatem decernit (Psal. X), ipsi bestiae conrodendos. Suscitavit enim super nos ipsum quasi proprie maledictum, qui omnem Christianitatis gradum, et totius Ecclesiae statum contrivit: nosque digne, et juste, merito, terratenus coaequavit. Nam dum maledicere leviter sanctos Dei nostra non timuit levitas, et maledictum defendere, imo quotidie publico sermone laudare in Ecclesia ex praecellenti loco nostra conavit temeritas; illico quasi ex inferno productum ipsum quem praeconabili voce defendendo, quasi laudavimus, erecto in apice super nos justo Dei judicio doluimus, quem non mitem, sed crudelem et dirum, atque jugulum in nostris cervicibus [Col. 0532B] acuentem hactenus sustinemus. Iniquitas nam nostra in vertice nostro descendit (Psal. VII), et malitia calcanei nostri nos circumdedit (Psal. XLVIII). Nec conquerere de quorumdam Christianorum, imo publicanorum, insurrectione debemus, qui ipsi contra nostrae fidei cultores surreximus, et in quantum potuimus sanctos Dei dicacibus verbis maledicendo turpavimus. Et licet iste persecutor Ecclesiae publicanus multum, permittente Deo, contra fidei suae [e 1Kb] canis surrexerit rabidus, et praebuerit gentilibus gladium ad populum Domini jugulandum; tamen sicut confitendum est, hoc fidelibus juste et merito praevaricationis evenisse; ita e contrario fatendum est, illum diaboli membris [f 1Kb] adhaesisse, et ad probationem Ecclesiae et palearum ventilationem instinctu [Col. 0532C] Domini et peccati aculeo prosilisse: cujus resurrectio, licet permissione omnipotentis, ut diximus, hactenus praetendatur; tamen post peractum ventilationis vel probationis judicium, severiori, imo vero judicio punietur, ut et Christi Ecclesia probationis camino clarescat, et hostes ejus digna sententia tenebrescant. Quid enim aerum incommoditates, quid inclementia coeli, quid immensitas imbrium, quid fames populorum, nisi iram Domini clamant, et vindictam jam jamque imminere minitant et intentant? Templa enim Christi a sacrificio desolata, et loca sancta ab ethnicis exstirpata, et a publico eadem loca Dei destructa, censu crudeliter aggravata, per incommoditates aerum, et distributiones gentium, et incursiones vindicabitur [g 1Kb] praeliorum. [Col. 0532D] Haec enim omnis plaga fidelibus ad praemium proficit, infidelibus ad supplicium crescit. Mundamur namque per saeculi istius pressuras, si tamen resipiscentes nostras disposuerimus curare quas contraximus culpas. Caeterum si in errore pristino perdurantes obstinata mente, et indomabili corde, obliqua praecalcaverimus itinera, cavendum est, ne clementissimi patris ad majora ulciscenda provocemus sententiam, et non redemptionem, sed gladium [Col. 0533A] temporalem, imo mortem, incurramus perpetuam.

19. Miror tamen aliquos invenire praeparvos, forsan non homines, sed vere cum minoratione dicendos homunculos, qui praesulem infamant maledictum, y martyrium aequo animo sufferunt detestatum, venerantes letas [a 1Kb] episcoporum in praesulem currentes sententias, maledictionibus et detestationibus plenas. Et eodem mentis vigore adversum fidei episcoporum colentes decretum, sacrilegio et blasphemiis, ut leviter putant, in tyrunculos Christi refertum: hominum maledictiones in episcopo attendentes, et humanas leges summa conservatione venerantes; divinas vero sanctiones contra hostem Ecclesiae temerantes, et damnantes Christi martyres conlaudantes [b 1Kb] : [Col. 0533B] nec apertis oculis et reserato lumine se juste maledicto vident addictos, dum benedictionem nolentes, Christi contempserunt amicos. Cur enim Biothenatum [c 1Kb] praesulem renuant nescio, dum testes Christi et veritatis ministros damnationi verae [d 1Kb] asserant, et congruo subjacere judicio. Aperiamus ergo oculos [e 1Kb] cordis, et judicium Domini justum in nobis videamus saevisse: et desinamus a contumelio martyrum, ne nos ultio regis aeterni incorreptos perducat ad tartarum. Curemus ut non exeat magniloquium ex ore nostro, et in coelum ponere os nostrum (Psal. LXXII) vitemus; scientes quia misericordia et ira ab illo cito proximant, et timentes, ne subito furor ejus veniens disperdat nos: ne nobis illud Jeremiae conveniat dictum: Interfeci et perdidi [Col. 0533C] populum meum, et a viis suis non sunt reversi (Jer. XV, 7). Et iterum: Multo labore sudatum est, et non exivit ab ea nimia rubigo ejus, neque per ignem immunditia tua exsecrabilis, quia mundare te volui, et non es mundata a sordibus tuis (Ezech. XXIV, 12). Haec et his similia intuentes, et sanctorum multorum opera compensantes, victoriasque fidelium extollentes, glorificemus Dominum, et nodum figamus criminibus, et dente ravido nostri immemores, quietudine jam laetantes aeterna, et regi suo facie tenus servientes, belluinis morsibus non impetamus.

20. Sed si fidem Domini sicut dignum est non praedicamus, saltim occulte praedicantes dextras auxilii demus. Rogantes clementissimum Dominum solite subvenientem delinquentibus Jesum Christum, [Col. 0533D] qui et retroacta et nunc multoties intentata indulgeat: ac ne deinceps praeceps actio consuete proruens cadat, sua invicta infirmorum corda potentia teneat. Haec nostris non malivole, sed pacifice diximus: adversis vero constanter et elate, catholice [f 1Kb] ut injunctum est Ecclesiae filiis, prompsimus: et incondito eloquio quae sunt nostrae visa inscitiae, ut [Col. 0534A] conatus adfuit, tramite brevi digessimus. Et licet incomposita dictio sensum lectoris enervet, tamen instantis devotio non inculta pensabitur, si quo animo coeptum est, Christiano modo libretur. Neque enim tam densa hebetudine teneor, ut mei oblitus per quae displicere viris strenuis timeo, per haec laudis me reputem gloriam incurrisse: quia nec in liberalium artium disciplina non excultum proprium ignoro studium, et nescientiam meam ipse non nescio, et quod magisterio humano non didici, exhibere aliis, ut pote ignarus, non valui. Et certe rusticitas, quae mihi vernula haeret incultae linguae, imponere silentium debuit, et ne peritissimis et eloquentiae splendore fulgentibus me importune ingererem, sapientissime fortasse aliquis [g 1Kb] opinatur, [Col. 0534B] fuisse vitandum. Sed ego non quam venuste, sed quam vere scriberem cogitans parvipendidi philosophorum omnium laudem, nec ad defensionem justitiae labia mea inerudita lingua prohibuit, quia non imputatur praeputium oris cui circumcisio jussa est cordis. Habet namque praeputium subdola et palpans invectio affraenata, et metas transiliens exaggerata fatuaque dissoluta ira, vel risu contexio [h 1Kb] . Sed et accurata dissertaque in rebus perituris et labentibus fine facundia, vel in mundialibus et fidei adversis eloquia, polluta, incircumcisa, et immunditiarum sordibus sunt inquinata. Rusticitas autem fructuosa, et imperitia in sacris extollendis mysteriis non venusta, non coeno infidelitatis et salebris voraginibusque sordida, turget; sed humilitate et veritatis [Col. 0534C] decore per se specifice fulget. Et ideo si qua forte adversantia catholico dogmati negligenter [i 1Kb] disserui; non voto, sed caecitate mentis urgente; ea rogo, lectores mei, fletibus diluant, precibus tergant, orationibus mundent: sermonum vero vitia tota oro intemerata relinquant. Judex enim ille cui hanc intentionem devotionis libavi, non verborum folia, sed radicem cordis discernit: nec ad curationem coruscam prosae, sed operis finem intendit. Agant eructuosas quaestiones philosophi, et Donatistae, genis impuri, latratu canum, grunnitu porcorum fauce rasa, et dentibus stridentes, saliva spumosi grammatici ructent. Nos vero evangelici servi, Christi discipuli, rusticanorum sequipedi, quibus injunguntur plena, quibus praecipiuntur fortia, et [Col. 0534D] non cava, levia, et inflata, sed holocautomata injuncta sunt medulata; sectemur solida, et sententiarum vivacitate perspicua, non, quod absit, vacua et lethali peste turgentia, atque laudis humanae ultro citroque fumosa, quae magis mentem auctoris et tractantium macerat, quam textum aperiendo lectionis animos faece conturna [j 1Kb] infectos inlustrat [a 1Kb] ; [Col. 0535A] ubique absque rationis camo procedens, et habenis laxatis metarum fines magis transiliens, quam adimplens, uno contumaciae ictu editorem, observantemque prosternens, dum et principium a vana gloria sumit, et se nisi in laudantium pectora non infundit. Haec contra Donatistas dixisse sufficiat.

21. Nunc ad ea post discessum defensionis nostrae redeundum est, quae huic parvissimo operi culmen perfectionis imponant et praecursorem Antichristi tota libertate, testimoniorum fasce tantum huic materiolae exiguae substentandum est [b 1Kb] , facile comprimant vel dimergant. A Daniele capiamus initium, et ex parte quae in Antichristo a beato exposita exstant Hieronymo, huic nefandissimo consentanea et vicina firmemus. Dehinc beati Job de Behemoth [Col. 0535B] vel Leviatham dicta rimemus, et sancti Gregorii concordantes expositioni [c 1Kb] , quae in Antichristo specialiter sunt designata, isti similiter ostendamus injuncta. Sic tertio loco ad Apocalypsim accedentes, et aliquas simili tenore species disserentes, doctoribus et inlustrioribus secuturis disserendi omnia materiam relinquamus, et post quorumdam prophetarum vel sanctorum difflorata [d 1Kb] oracula fine debito opusculum praecidamus: ac in secundo libello doctorum sententias congregemus, nostrasque operosas fabellas veracium stellatione firmemus [e 1Kb] . Si enim Domitium, Neronem pro immanitate scelerum, Antichristum aliqui firmavere, et Anthiocum eumdem figurare dixere, vel caeteras pestes contra Ecclesiam insurgentes, praecursores ipsius nefandae bestiae [Col. 0535C] doctores probatissimi astruxere, quid nos post hodie incongrue garrient posuisse, qui naevum operibus aliorum conant imponere? Ecce Danielis praesagium primo loco discutiens: brevibus et consequentiam habentibus conclusionibus serviam, et non specialiter omnia, sed aliqua ex parte expediam, et hoc a Patrum regulis in devium non divertam. Dicit namque de undecimo bestiae cornu: Bestia, inquit, quarta, quam vidisti, quartum regnum erit, quod majus erit omnibus regnis (Dan. VII, 23). Haud [f 1Kb] dubium, quod Romanum significet, multoties elevatum, latiusque a regnis caeteris dilatatum. Porro cornua decem ipsius regni, decem reges sunt: et alius consurget post eos, et ipse potentior erit prioribus, et tres reges humiliabit, et sermones contra [Col. 0535D] Excelsum loquetur, et sanctos Altissimi conteret: et putabit quod possit mutare tempora, et leges, et tradentur in manu ejus usque tempus, et tempora, et dimidium temporis (Ibid., 24, 25). Quae omnia historice, et proprie Porfirius in Anthioco posuit. Nostri vero in Anthioco typice, et verius in Antichristo, et rectius specialiter posuere. Nos tamen in hunc nostri temporis damnati hominis praecursorem [g 1Kb] ex parte dicimus convenire. Nam in undenario [Col. 0536A] numero surgens, qui Scripturis sanctis semper infaustus est, tria regna perdomuit, dum Graecorum, Francorum, quae sub nomine Romanorum vigebant, provincias occupavit, et Gothorum Occidentalium cola victrici planta calcavit: vel dum decalogum, hoc est, universalem religionem, et numerum, qui plerumque pro toto inseritur, dissipare conavit, et contra fidem Trinitatis, spe, fide, charitate munitam, superbire tentavit. Contra Deum excelsum sermones petulanti contumacia fabricans, grandia trutinans, et fumosa illa contexens, quae vere Antichristo sunt praevia, et humili religioni nostrae satis adversa. Legem Domini miraculorum sole coruscam, nebulosa involvere putans caligine, et fautoribus suis quasi ex jussu altissimi Domini ridiculo [Col. 0536B] ausu, leves, et risu dignas texens historias, stylo falso, impura fronte, theatrali favore, fabulosa fingens mendacia, nullo virilitatis vel rationis vigore praecincta, sanctos Dei conterens, et de stellis coeli, id est ex Ecclesiae filiis, partem pede scurribili calcans. Quod magis oculorum indicio, quam nostro expositionis comprobatur eloquio. Jam vero tempus, tempora, et dimidium temporis, capiti ejus specialiter injungendum est Antichristo: et requirendum cur non aperte tres annos et medium dixerit, sed obscure illo vocabulo sermo hujus fuerit divinus, quo solitum est diversum sensum in corda parturire doctorum. Nam et annus quatuor tempora habet, et ipse unum tempus dicitur annus, et quinquaginta et centum, et brevem et longum horarum, dierum, mensium, annorumque [Col. 0536C] spatium, temporum nomine designantur. Hebraei namque unum tempus septuaginta annos accipiunt, secundum illud: Dies annorum nostrorum septuaginta anni (Psal. LXXXIX, 10): vel juxta numerum annorum quo sub Nabuchodonosor fuerunt servitutis jugo addicti. Eoque . . . ,---intelligentiae genere ducti, tempus, tempora, et dimidium temporis in hoc loco Hebraei . . . ,---ducentos quadraginta quinque Ismahelitarum deputant genti, quibus peractis finiendum regnum ipsorum satis audaci sermone confidunt. Siquidem in hoc Incarnationis Domini anno---octingentesimo quinquagesimo quarto, et aera quae currit octingentesima nonagesima secunda, anni---Arabum lunares ducenti computantur quadraginta, solares vero anni ducenti XXVIIII. Ex qua summa superant [Col. 0536D] annos solares sedecim.

22. Nos vero haec Dei soli intelligentiae relinquimus, et eis qui divino Spiritu tacti possunt cum Moyse nubem conscendere, et occulta Dei eo reserante clara facie intuere. Sed solerter est intuendum, et legali dissertionis studio praevidendum, ne hanc obscuritatem involutam temerarie tentet exponere mens vesana, et multiplicem designatam sententiam audacium et insolentium retractare praesumat insania detestanda. [Col. 0537A] Dicit enim in fine voluminis: Pertransibunt plurimi, et multiplex erit scientia (Dan. XII, 4): diversitatem tractantium praesago spiritu nuntiat, et non stolidorum, sed sapientium, commentaria praefigurans. Multiplex namque erit scientia, dum multi non errantes, sed discutientes opinaverint multa, et diversarum temporum causae uno fuerint revelatae sermone. Unde et opinor sublimaria significatione figurarum, et multiplici inductione problematum, unam eamdemque rem saepissime multoties repetitam et in tribus et quatuor locis sub alia atque longe a priori monstrationis figura id ipsum quod primitus figurare. Et hoc in omnibus operibus prophetiae, ut opinor, debet intelligi, et sub varia repetitionis specie totius temporis causas uno prophetiae libro signare. [Col. 0537B] Quae sententia, si digna et amica mente perpenditur, non ex hac generatione livoris improbabitur, sed evidentium causarum eventibus confirmatur. Et isto intelligentiae genere confirmati, eo possumus sine errore procedere, ut non solum prophetas temporis ipsorum dicamus spiritu divino nuntiasse, quae gesta sunt, sed etiam omnium saeculorum quae gerenda erant evidentissime praesagasse, ut sermo divinus uno contextu sermonis totius saeculi exponeret causas. Ecce in Habacuc contra Nabuchodonosor sermo dirigitur, omni vicina et consentanea mox clarum videntibus aperitur [a 1Kb] , nec a tramite veritatis errabitur, si prophetia adversum Chaldaeos directa, in eos itidem exponatur. Hoc quippe magis congruit sapientiae Dei, et catholico cui servimus dogmati, quam ut dicamus, [Col. 0537C] hujus vesani hominis vel aliorum regnorum storiam prophetice non praevisam. Quinimo, ut mihi videtur, quod specialiter in capite praedictorum est dictum, in membro, imo, ut evidentius dicam, in gutture ejus, acute cernentibus aenigmatice servit, et hunc intelligentiae sensum fides catholica non abhorret. Nam ea quae in fine voluminis de ipso superborum capite Spiritus dicit propheticus, liquide et subtili indagine ventilata, huic nequissimi spiritus hospiti disseruntur [b 1Kb] intentata. Elevabitur, inquit, et magnificabitur adversus omnem Deum (Dan. XI, 36), id est gentium, quos quasi religione, sed ei magnificans, despectionis pede conteruit. Et adversus Deum deorum loquetur magnifica (Ibid.). Sanctificet contra Dominum dominorum coeli et terrae, creatorem aeternum, [Col. 0537D] legem illam quam instinctu daemonum ex ejus nomine veneno composuit, et sequentibus se falsum testamentum tertium, falsa subreptione contexuit. Et Deum patrum suorum non reputabit (Ibid., 37), hoc est, Ismahelitarum idola, quae usque in ipsum tempus colebant, Et erit in concupiscentiis feminarum (Ibid.). Quis non videat hoc loco hunc impudicum specialiter hac sententia designatum? Et licet in Hebraeo hoc dubie positum relegatur, quod scilicet [Col. 0538A] habet, vel non habeat concupiscentiam feminarum dicente Aquila: Et super Deum patrum suorum non intelliget: et super concupiscentiam feminarum, et super omnem Deum non intelliget; quibus verbis, ut dixi, et habere eum inconcupiscentiam feminarum, et non habere intelligitur; quod dubie ideo reor positum esse, ut utrosque uno sensu sententiae scientibus aperiret. Scilicet in hac priorem bestiam concupiscentiam feminarum affirmans, et in posteriore non inesse declarans, dum et habere et non habere uno intelligentiae potest intelligi tractu: nec fas est ut discordantia operum uni assignetur personae, sed, ut dixi, ita uno sermonis textu unum indicat, ut [c 1Kb] alium non dimittat: ita priorem sermo ferit propheticus, ut novissimum intactum divinus non relinquat [Col. 0538B] spiritus.

23. Convenit, et satis ut reor optime congruit, hoc in loco horum gentium deridendos recensiri errores, omnique Ecclesiae pro exsecratione habendos exponere fetores. Tradunt enim et quasi exclamatione egregia importunis garriunt disciplinis, hunc illorum amasium femellario opere occupatum prae caeteris hominibus afrodisiae [d 1Kb] obtinuisse virtutem, et abundantiorem omnibus a Deo suo illi pro munere datam Veneris voluntatem [e 1Kb] , liquoremque spurcissimi operis et largiorem caeteris habuisse, et faciliori effectu ab aliis digessisse: fluxumque in coitum et vigorem, imo copiam, in femineam libidinem exercendam quadraginta virorum a superis illi fuisse delatam. Quam spurcam, pinguemque abundantiam [Col. 0538C] olidi lumbi non a rerum parente Deo, ut praedo iniquissimus somniavit, sed a Venere ludibriosa, Vulcani conjuge, id est ignis uxorem, quae et propter spumosum liquorem Afrodin dicta est: cui et opus venereum assignatur, alkaufeit idem impudicus nominavit. Egregia sane laus et multum carnalium elegans munus. Cui apte convenit illa in Srahelitica gente ex hac generationis invectio, quae ore super Egyptiorum fluxu manat prophetico: Insanivit, inquit, super concubitum, ex [f 1Kb] quorum carnes sunt ut carnes asinorum, et sicut fluxus equorum fluxus eorum (Ezech. XXII, 20). Vel illud: Equi insanientes in feminis facti sunt; unusquisque ad uxorem proximi sui hinniebat (Jer. V, 8). Quod hic impurissimus vates et fecisse praedicatur, et praedicasse laudatur, dum seductus et [Col. 0538D] sua voluptate illectus uxorem proximi sui fidei suae consentaneo tulit, quam adeo [g 1Kb] sibi per revelationem Gabrielis junctam mentitus est. Quam impurissimi sectam, impurissimi sequipedi amplientes [h 1Kb] , amissarii [i 1Kb] et adulteri universi sunt facti, dum et propter jura mentum scindunt conjugium quod, [j 1Kb] majore dedecore iterum adulterando conjungunt: et pelices multiplicando a trigamis vel quadrigamis serviendo femellarii, imo verius amissarii equi hinnientes, seu rudentes [Col. 0539A] asini, sunt universi. Pudet quippe tota retraxere quaesta, licita sibi in mulieribus, usurpando naturalem legem, et novas vias libidinum inquirendo, vae mihi, plausibiliter agunt. Nec sinit nos rubor genarum rhetoricum contra hostem jactare sermonem: praesertim quia pudor silentium imperat. Et licet invectio accurata exerto opere in campum tota producat, et impetenda jaculis pugnatorum digerat, vel exponat; tamen inconveniens actio, et non digna ipso operi membra magis se leviter palpari tenui significatione desiderat, quam procaci denudatione vocabuli intecto eloquio, inverecunda lingua, modestis lectoribus turpia denudari, ne verecundiam qua illi caruerunt opere, nos etiam amittamus sermone.

24. Nullus vero adeo libidinis perditus, et volutabri [Col. 0539B] sordibus exstitit feculentus, ut hic leno fetoribus inquinatus. Qui etiam conjuges alienorum, ut diximus, lenocinanter fruitus est, angelica jussione sordium suarum scrabredinem celans, ac sibi credentes scorta passi et nullo saturo [a 1Kb] coitu finienda in paradiso Dei sui ob remunerationis donum jugiter potienda promittens, ita ut extremus calor instinctu unius horae solito non terminetur spatio, sed protendatur per septuaginta delectatione virorum, ipsa delectatio specialiter profluens asinorum. Habens quisquis ille paradisi fuerit colonus veternosus ampliatum fluxum, et desiderum pinguorum [b 1Kb] extentum et per omne coitum virginitas tam prolixo facinore perdita, tamque inflexibili calamo perforata, [Col. 0539C] itidem fruentibus serviat restaurata, crescensque disrupta pelliculae ipsius concisio, et tenuis defrigata lappae contexio, non dolore functionis patientes exterreat, sed delectationis dulcedine utrosque dulcoret, desiderium potiendi per hoc avidiorem [c 1Kb] mentibus suggerens, et ardentissimam gulam renovationem non finiens, sed extendens. Et ingentiora alia, quae de utroque sexu, et utraque natura, illecebrosa invectio non puduit populo perdito ex persona omnipotentissimi Domini impuris genis conficere. Quae omnia in alio opere enucleatius et limatiori invectione, si Deus vitam concesserit, disseremus [d 1Kb] .

25. Sequitur: Nec quemquam deorum curabit, quia adversum universa consurget (Dan. XI, 37). Scilicet, quia et Gentilium et Judaeorum, seu etiam [Col. 0539D] Christianorum religionem despexit, et contra universa surrexit. Deum autem Maozim in loco suo venerabitur (Ibid., 38). Moazim grandis et major dicitur, seu fortis vel fortissimus. Si vero non majorem, sed fortissimum dixerit aliquis figurare, respondemus [Col. 0540A] ei, quod fortissimum, id est Deum, se similet haec religio in loco suo venerare. Sed hoc ideo agit, ut muniat Maozim cum deo alieno, quem cognovit (Ibid., 39) [e 1Kb] . Quod Teudotion apertius explicat: »Et haec, inquit, ait [f 1Kb] ut muniat praesidia cum deo alieno: et cum eis ostenderit, id est suis, multiplicabit honorem, et dominari multis faciet, et terram dividet gratis. Ideo Deum fortissimum se simulat adorare, ut Deum alienum suis introducat, et pervere [g 1Kb] rationem Dei honorem multiplicet in gentibus, et accumulet dominatum.« Quod isti in fumosis turribus quotidie barritu inormi, et monstruoso, ac ferarum ritu [h 1Kb] , dissolutis labiis et faucium latu aperto ut cardiaci [i 1Kb] vociferant, ac vociferando velut furiosi praeconant, ut muniat Maozim [Col. 0540B] cum deo alieno quem cognovit, id est ut Maozim quem illi Cobar vocant, hoc est majorem, cum deo alieno, id est daemone illo qui ei sub persona Gabrielis apparuit, uno venerationis nomine muniat: ut per hoc errorem suum in corda credentium tegat, dum nomine majoris Dei ritum vociferationis extollit, et superstitioso conatu, nefando spiritu, nobilium animas inficit. Sed ne videar haec aenigmatice et non proprie dicere [j 1Kb] , et magis reputer ingenio humano quaesita, quam divino spiritu enucleata proferre, apertiora inducenda sunt probamenta. Ecce enim eodem ritui dediti dies illos quibus insaniam in domo idoli consecrant, eodem vocabulo hactenus nuncupant, et propter linguae Arabicae diversitatem, quae parumper in plerisque [Col. 0540C] nominibus [k 1Kb] ab Hebraico discrepat, Almozem ipse feri [l 1Kb] appellantur, ipsoque tempore quo jam dicto idolo antiquitus ipsa gens vel gentilitas posita ex universis partibus concurrebat, nunc eadem perdita turba annue confluit: ipsique daemoni [m 1Kb] quem putant a loco ipso fidei ipsorum magnitudine exstirpato, perenniter serviunt. Maozim in loco suo, ut propheta Spiritu divino retulit, usque hodie incolunt, quando et ipsos [n 1Kb] dies solito nuncupant nomine, et mensem illum, quem almo arram [o 1Kb] vocitant, ut cultores idolatriae olim sustollebant, ita hi hodie abundantiori, perfectiori, ut sibi videntur, coelo tenus perferunt. Pudet [p 1Kb] namque insaniam ipsius domus singillatim exponere. Nec expetit breviter aliqua ex multis deridenda jaculis impetire, [Col. 0540D] cum nostris teneatur in mentibus tota quandoque fidelibus publicare. Et multiplicabitur gloria ejus, et dabit eis potestatem in multis, et dividet eis terram gratuito (Dan. XI, 39). Divisit namque eis terram, magis quam coelum, et gloriam dedit gratuito, dum [Col. 0541A] legem quam usque ad ipsum tempus ignorabant constituit. Hebraei tamen non gratuite, sed cum pretio terram venundare asserunt positum. Quod Teodotion apertius explicat: »Et haec inquit ait [a 1Kb] , ut muniat praesidia cum Deo alieno, et cum eis tenderet, id est suis, multiplicabit honorem, et dominari multis faciet, et terram dividet gratis. Ideo Deum fortissimum se simulat adorare, ut deum alienum suis introducat, et pervere rationem Dei honorem multiplicet in gentibus, et accumulet dominatum.« Per quod evidenter hujusce gentis vel regni specialiter actio reseretur. Hi enim etiam loca, quae mercimoniae instituta deserviunt, in quibus solite nundinae exercentur [b 1Kb] tecto carentia, soli et coelo patentia [c 1Kb] , pretiosa pecunia venditant, ita ut nullus audax praesumptor, [Col. 0541B] nisi pretio soluto [d 1Kb] sensionem mercandi quae propria necessitas exegit, quocunque casu praesumat. Haec omnia ipse cornu undecimum [e 1Kb] ingentia loquens (Dan. VII, 8) instituit, quod ex tribu modica surgens, et non potestate, sed dolo, et quasi aemulatione legis, auctiori virtute crescens, regnum paulatim invasit, brachiaque Romanorum, id est praesidia Eraclii imperatoris, in quibusdam locis perdomuit. Ideo ex parte ei omnis haec competit prophetia: in qua de modico populo prodire dicitur bestia. Unde in cornu bestiae quasi oculos hominis dicuntur visi. Quid enim per oculos, per quos dirigitur visio, nisi lex illa signatur, quam instinctu daemoniorum perditis occulto Dei judicio detulit? Praeceptum enim Domini lucidum, inluminans oculos (Psal. VIII, 9). [Col. 0541C] Sed quia non in decimo numero, sed in undecimo revelati, et non oculi, sed quasi oculi sunt denotati, ideo non lex dicenda est proprie, sed quasi lex credenda est usurpata. Ac per hoc adversaria testamentis divinis veridice comprobanda. Haec est illa locutio contra Deum ingentia: haec est fortitudo contra Altissimum elevata; haec est stellarum coeli illa praesumptio, partim pede victoriae conculcata. Multa praetereo quia multum festino.

26. Ad beatissimum Job veniamus, raptimque potentiam Behemoth, ex ejus verbis sanctissimis (Job XL, 10 et seqq.) exponamus. Qui eum ut vesperum super filios terrae consurgere dixit, totumque lumen ejus fumosum nocturnas tenebras praecedens, omnium corda caliginibus involvens [f 1Kb] , aperto ore [Col. 0541D] revelante sibi divino spiritu sequenti saeculo demonstravit. In quorum verborum principio nomen satis concinne videndum: et ex vocabulo, operum stoliditas est exponenda. Dicitur namque animal: nam [g 1Kb] Behemoth ex Hebraeo, in Latinum animal sonat. Aperte haud [h 1Kb] dubium, quod ejus stultitia per hoc nomen divulgatur. Siquidem in litteris [i 1Kb] exstitit, [Col. 0542A] nihilque legere vel scribere nequit. Fenum etiam in comestione, non triticum legit; vacua tota praedicans, et ex religionis soliditate nihil habentia, sed solum insaniae, et perfidiae erroris vestita. Sed et fenum quod comedet, possunt vacui intelligere homines, a lege, quod [j 1Kb] decepit. Siquidem universi gentilicio coeno, et idolatriae malo, erant infecti, quos vacuos inveniens devoravit, et sibi perpetuo vinculo conligavit. Fortitudinem in lumbis, et in umbilico possidens, ut superius sole clarius textus expositionis edocuit. Has quoque regiones quam maxime in utroque sexu, luxuria et libido praeceps retinet. Quarum [k 1Kb] seminarium licentiose, et vaga libertate, legis auctoritate distendens, auctori se putavit potentia dilatari, et propagationum traducibus [Col. 0542B] numerose nactus est saeculum obtinere. Caudam suam sicut cedrus strinxit, dum sequipedas fidei suae severitate legis, et diabolicis regulis, in futuro praevidens solidavit. Quam caudam nos experti sumus, qui in novissimo tempore constituti atrociorem persecutionem ipsius bestiae sustinemus. Ipse est enim ille: Rex impudens libidinibus, et adulteriis, facie, et intelligens propositionum iniquarum praestigia (Dan. VIII, 23).

27. Nervos habens testiculorum perplexos, libidinibus profluos, et germinatione saturos, seu praedicatores contra humanitatem Dei, et Domini nostri acuminis assertione robustos. Ossa ejus quasi fistulae aeris, omnes robusti illius, insensibilem reddentes linguae arabicae plausibilem sonum. Nimirum ut beatus [Col. 0542C] Gregorius ait: More metalli insensibilem sonum bene loquendi habent, sed sensum bene loquendi non habent. Cartilago ejus quasi lamina ferri. Cartilago namque ossi habet speciem, sed artuum non retinet firmitatem; eo modo et hujus iniquissimi ducis ministri pietatis specie facie tenus ostendunt perditis, sed carent fructu ejusdem castissimae pietatis, hypocritarum, non sanctorum imitantes vigorem: sed versutorum, non humilium sinceritatis aemulantes virtutem; simulatores et callidi, qui iram semper provocant Domini. Post quorum expositos dolos inspiratorem verbi gladio ferit. Ipse est, ait, principium viarum Dei. Ac si diceret, Idcirco ad tam multipliciter magna et majora multiplicata homo iniquissimus sufficit, quia inspirator ejus diabolus [Col. 0542D] in natura rerum prior substantia conditus exstitit. Sed sapientissimus Conditor, qui eum primum creaturarum omnium fecit, juste gladium ejus in quibusdam plicavit, cum eum saevire in electos quantum ejus voluntas maligna suggerit, non permisit. Huic montes herbas ferunt. Elati videlicet saeculi, et tyranni saevissimi, iniquissimas ei offerunt [Col. 0543A] voluptates [a 1Kb] et ei certe daemones, qui tenebrosi in Scripturis montes vocantur, seu principes terrae, et philosophi, qui ei exquisitos dolos, excultosque doctrinarum diversarum porrigunt mendacii cibos. Omnes bestiae agri ludent ibi, vel in corde impiissimi daemones, vel in lege ipsius multarum haeresum novitates, ex quibus sectis venenum sucatum ore patulo suggens, confectionem opere se [b 1Kb] inficiens eufrasia sua milleno sectarum ritu confecit [c 1Kb] , quam ex haereticorum, philosophorum, Judaeorumque doctrinis componens diversis gentibus colore fidei tecta vestivit, cunctisque levibus pastinatum [d 1Kb] operculum propinavit. Sub umbra dormit utique tenebrarum et mortis, seu caliginum et erroris, nec a Christo, qui verus et aeternus sol creditur, vel tenui [Col. 0543B] luminis radio inlustratur, in secreto calami, et in locis humentibus, ubi voluntas grammunea [e 1Kb] , et ubi licor fluidus, et exosa ludibria, ubi effrenata barbaries, et exsecrabilis furia, et perplexa luxuria, et propagatio, et inritatio est nuptiarum, et dissolutio, et enervatio fluit animarum, et in quo illi densantur qui exterius apparent nitidi, et intrinsecus medulla sunt vacui. Protegunt umbrae umbram ejus. Omnes certe iniqui mendacio suo mendacium illius proprio defendunt obsequio. Sicut enim in corpore veritas, ita in umbra corporis falsitas. Omnes enim, ut dixi, iniqui, et saevitiae faecibus pleni, mendacium illius suo mendacio protegunt: et in quo ille forte non attente curante debili vestigio claudicavit, et se veritate victus defendere non [Col. 0543C] curavit, hi proceres, et sapientia [f 1Kb] saeculari florentes, ac versutia assertionum pollentes, ingeniosa arte, et erudita [g 1Kb] falsitate, exquisitis sententiis, ornate [h 1Kb] defendunt, et elate componunt; ejusque operis patentem [i 1Kb] mendacium fucata falsitate colorant verborum. Sed et umbrae possunt accipi daemones alii, qui hunc habitatorem sceleratissimi corporis obsequiolo proprio se protegere fingunt. Tradunt [j 1Kb] enim eum pacem inter spiritus sceleratissimos a se dissidentes reformasse, et multos ex daemonibus suae fidei inclinasse, legemque suam illis tenendam memoriter tradidisse. Unde et in lege ipsa horribili, frequenter ex persona Dei daemonibus vel hominibus sermo praedicationis inducitur, et ut credant ei requenter ingeritur. Circumdabunt eum salices torrentis, [Col. 0543D] videlicet infructuosi, et qui fluxu libidinum revirescunt; hujus enim arboris semen in cibo sumptum steriles efficit. Tales sunt ministri hostis Ecclesiae, sterilitate fidei aridi, et sementem doctrinae penitus enecantes, e regione Ecclesiae, filii de lavacro conscendentes omnes gemellos fetus producunt, et [Col. 0544A] sterilis non est in eis. Absorvebit fluvium, et non mirabitur: Multitudinem videlicet gentium absque legis notitia, quem radicitus devoravit, et habet fiduciam quod influat Jordanis in os ejus, eos putans etiam vipereo dolo consumere quos unda sacri baptismatis lavit, et regis character signum crucis Christo Deo nostro et regi dicavit.

28. Jam ea quae sequuntur [k 1Kb] habitatori vasculi contumeliae perpetuae praeparato magis pertinent, quam Biothenato homini illo, qui escam videns, et hamum ignorans, morsum figens transfixus est, ut pote qui inreptionem Zabuli sentiens, angelum lucis leviter credidit, captusque non nesciens fuit: Et perforabit sudibus nares ejus. Per nares odor trahitur, et res foris positae olfactu protinus indicantur. [Col. 0544B] Magister vero noster et Dominus nares ejus usque hodie sudibus forat, cum per sanctorum prudentiam omnes eorum calliditatum dolos enervat. Nunc ad alium vocabulum sermo divinus apostrafam [l 1Kb] facit, et expressiori nomine artes ejus et consilia patefacit. An extrahere, inquit, potes Leviathan hamo? Leviathan additamentum eorum dicitur: quorum videlicet nisi hominum superborum, qui semper plus appetunt, quam sunt, videri? Quod huic aptissime congruit, qui temeritate propria commentus est supra ea quae Dei ore erant elicita, quasi alia inferre novitia; qui merito serpentis nomine designatur quia serpentis more incedens cunctum generaliter, orbem serpendo replevit; qui hamo vere divinitatis tunc captus est, quando corpus appetens, acumine [Col. 0544C] verbi transfixus est. Circulumque in naribus positum tenet, quia licet astute fortia pulset, tamen infra [m 1Kb] circulum opificis currit. Nec tantum tentans quantum appetit, nec tantum appetens quantum tentat. Cujus et maxilla perforata ideo dicitur, quia plerumque quos avida mente invadit, potentiori ordinatione dimittit. Semel quippe raptus, exire non poterat, si non maxilla draconis foramen haberet. Multiplicat ad Deum preces, dum membra ejus pro eo momentis singulis Dominum interpellant: preces accipiendae sunt leges illae, quas fabuloso risu [n 1Kb] contexuit. Et loquitur mollia, quae per ora eorum multo eloquentiae splendore miserationi vicina quotidie insonant; dum jugiter dicunt: Domine, parce prophetae illi. Nec usitatiori quo pro aliis genere locutionis [Col. 0544D] solitum est dicere, sed tropice, et multo aliis rebus accommodato sermone: Psallat Deus, aiunt, super eum, et salvet [o 1Kb] . Et sicut nos indesinenter pro omni gestu, omnique sermone, ex evangelica auctoritate procellis urgentibus, apostolice docti Christe, salva nos dicimus; ita illi per cuncta [Col. 0545A] momenta indesinenter verbum jam dictum repetunt: et hoc familiariter, praeconabili voce, in domibus et turribus clamant, replicant et praeconant. Et qui per multa defluit, et deliquit, a multis quos ipse perdidit et frequenti oratione commendatur. Sed orationibus transgressorum elueri non poterit, qui rogantes pro se ne exaudirentur erroris sui deceptione caecavit. Omnis tamen ejus dolo exquisita doctrina, verba sunt mollia, quem caduca promittens [a 1Kb] et fluxa, labii et inlecebroso dulcore manent compacta: vel verba illa sunt mollia, quae argumentose et exquisite in lege illa horribili somnians fabulavit. Et sicut lex Dei angelis, hominibusque, ex auctoritate Dominica intonat, ita haec e regione diaboli dogmata daemonibus, et perditis [Col. 0545B] hominibus, verbum fidei porrigit, crebre, et assidue dicens: O multitudo daemonum, et omnium: quod Arabice dicitur: Lemahascar algen. Et bene auctor ipsius in usus est [b 1Kb] quasi avis. Quia escam ducante appetens guila [c 1Kb] , laquei non praevidit pedicam: qui merito dicitur avis, quia rex est istius aeris, in quo volucres volitant, et principes tenebrarum potestant. Quia brutus ex [d 1Kb] sine litteris ortus est, behemoth, hoc est animal, dictus est. Quia dolosus apparuit, versutus et callidus serpens, vel draco, est nuncupatus. Dicitur et avis, eo quod superbus, elatus et vagus incessit, nulloque freno temperantiae semetipsum munivit. Concident eum amici, utique Domini, hi videlicet, qui dolos illius universo mundo exponunt, eumque publica professione hostem [Col. 0545C] Ecclesiae insiluisse contendunt Toties enim conciditur, quoties anathemate denotatur. Divident eum negotiatores, sancti viri, qui membra draconis a capiti perfido dividentes, sibi conjungunt. Et implebis sagenas pelle ejus, aut gurgustium piscium capite illius. In pelle exteriora, in capite majora, et luculentiora designat. Servato ordine sagenas, vel gurgustium piscium, id est Ecclesiam suam, et vota fidelium, primum se pelle ejus, et postmodum capite, asserit impleturum; quia primo elegit infirma, ut post confunderet fortia. Intra Ecclesiam quippe fidelium prius quasi pellem diaboli extremos atque infimos colligit, et postmodum capite ejus prudentes sibi adversarios subdit (I Cor. I, 27): Ponetque super eum Dominus manum, quia forti illum potentia [Col. 0545D] reprimit, nec plusquam expedit saevire permittit. Dicitur Ecclesiae Memento belli, nec ultra addas loqui praeterquam positum est, et sacrate receptum. Ejus contra te interna praelia ad mentem revoca, et noli Dominum accusare de exteriore, quam conspicis, multo elevata potentia: vel certe memento, quia ad hoc tibi pugnae certamen opponitur, ut qui legitime [e 1Kb] certaverit, coronetur. Si tamen patienter [f 1Kb] tentationum impetus ferens, de proprio nihil praesumpserit [Col. 0546A] super quod legi Domini auctoritatis elevatum cacumine videt, nec [g 1Kb] additamentum incurrens super superbiae; recte Leviathan istius figuretur corpore: quia spes frustrabitur illum manum opificis evadere, et aeternum supplicium angeli tenebrosi delusione se extimat, non teneri: seu spe illa frustrabitur, qua se credit passivam libidinem in futuro saeculo per diversa scorta largo dispergere fluxu.

29. Videntibus cunctis, electis, et reprobis, vel quos decepit, praecipitabitur in stagnum ignis ardentis. Non quasi crudelis suscitabo eum (Job XLI, 1 et seqq.), ut pote qui magis misericors per eum, et justis debitum praemium, et injustis competens meritis inrogo supplicium. Quis enim poterit resistere vultui meo, a quo haec sacrata ordinatio, et justa, in [Col. 0546B] mundo procedit? Nullus certe, misericors et patiens super malitias hominum, Domine. Et quis ante dedit mihi, ut reddam ei? Iterum verissime tibi dicimus, justissime Conditor, et piissime Deus, nullus: quia a te omnis creatura subsistendi vigorem accepit. Si ergo resistere Omnipotenti miseri non valemus, nec debitorem aeternum, ut pote caduci, ex nostro opere retinemus, operum ejus rationem discutere non tentemus, quam justam ex supplicio peccatorum, et gratuitam ex dono videmus justorum. Sed ne desperatio confoderet animas audientium, mox futuram in eum latam sententiam divina promulgavit censura, dicens: Non parcam illi verbis potentibus, et ad deprecandum compositis. Compositionem ut jam dixi verborum, et preces omnium [Col. 0546C] ejus membrorum, quotidie pro eo eleganti facundia, et venusto confectas [h 1Kb] eloquio, nos hodie per eorum volumina, et oculis legimus, et plerumque miramus. Sed non parcitur ei tantis et talibus, quia oratio praevaricatum fit in peccatum, et jugi curvatione et multiplici capitis pressione quam ostensione jactantiae creberrime terrae defigunt, non eis remedium, sed supplicium acquirit aeternum. Per quod perspicue datur intelligi quod omnis oratio, vel opera, quae in Christi fide non manent fundata, vacua inveniantur tempore judicii, et nociva. Sine Christo enim omnis virtus in vitio est: dicente eo: Ego sum lux mundi: qui sequitur me non ambulabit in tenebris, sed habebit lumen vitae (Joan. VIII, 12). Et iterum: [Col. 0546D] Ego sum via, veritas, et vita (Joan. XIV, 6). Quisquis vero lumen, veritatem, vitam, et viam non tenet, in tenebris ambulans, et mendacium retinens, per devia errans, mortem aeternam incurrit. Quis revelabit faciem indumenti ejus? id est malitiam ejus facie tenus pietatem praetendentem quis denudabit? Et in medio oris ejus quis intrabit? Calliditatem legis iniquae quis penetrabit? involutumque errorem et numerum litterarum, quem in quibusdam fabulose suae legis locis intexuit, quis discussione acerrima [Col. 0547A] ventilabit? Portas ejus quis aperiet, quas clausas et obtectas veneno conclusit? Subauditur: nisi ego, qui electis meis, et pusillo gregi, imo malitia parvulis, sapientiam doctorum ipsius subdolam, et fraudem subtilem, tectumque, praestigium perspicua cognitione diaboli compactam veneno, meis omnibus patule manifesto. Per gyrum dentium ejus formido, terror potestatis evidentibus signis edicitur, qui in ejus muniendum mendacium, et oris fallacissimi verbum severa legis ultione consurgit. Corpus illius scuta fusilia. Scuta fusilia telorum sunt ictibus repugnantia, sed manent casu fragilia. Ita et praedicatores crudelissimae bestiae per obstinationem mentium existunt, vera praedicantibus duri, et per conversationem operum mereri [a 1Kb] et caduci, qui et Ecclesiae [Col. 0547B] contradicunt inflati vento superbiae, et lapsu carnis se propria interficiunt voluntate. Compactum squamis se prementibus: corpus draconis scamis compactum est, ne jaculis pateat praedicantum, qui scamas Ecclesiae objicit, ne veritatis sagitta possit transfigi: sed se premit non alios, dum putat se defensionem clypeis [b 1Kb] tegi. Una uni conjungitur, et ne respiraculum quidem procedit per eas. Scilicet respiraculum vitae: obduratae enim sunt et conjunctae obstinanter ad malum, nulli reddentes boni odoris olfatum [c 1Kb] . Una alteri adhaerebunt, et tenentes se nequaquam separabuntur. Forti quippe conjunctione, et tenaci glutino iniquitatis connexi, unanimes et aequali sunt majore vitio [d 1Kb] glutinati. Sternutatio ejus splendor ignis. Quid per sturnitationem [e 1Kb] , nisi inflatio corporis, [Col. 0547C] et commotio capitis designatur? et quid per commotionem capitis, et inflationem pectoris, nisi superbia, furor, ira et constantia mentis? Splendor dicta est vis illa furoris, eo quod quasi ultione legis rabies vesana in Christi cultores desaevit, fingens se splendorem legis habere, quae non luminis faculam, sed nigerrimam ustionis retinet flammam. Sed ut dixi colorem veritatis induens, justitiam in oculis intuentium defendere fingit: sed vere gehennae tenebrosus est ignis, quia non inluminat creaturam, sed urit. Oculi ejus ut palpebrae [f 1Kb] diluculi. Per oculos haurimus lumen; et quid Behemoth oculi, nisi aut praecepta ejus, per quae se lumen infundere fallit, aut sapientes, per quos versutia latinus tensa discurrit? Spondent se tenebras repellere, et veritatis [Col. 0547D] lumen signis clarentibus nuntiare, fidem Christi tenebras asserentes, et se verum mane credentibus, quibusdam praestigiosis indiciis designare. Possunt et quasi palpebras diluculi ideo dictum intelligi, eo quod simulanter priorem legem veterem, quasi quibusdam indiciorum decretis, vel praeceptorum rigoribus, in aliqua tenuia imitare conavit [g 1Kb] . Sed de ore [Col. 0548A] ejus lampades procedunt, non fulgore fidei luminosae, sed nigredinis fumo videntibus caligosae. Nam sequitur: Sicut taedae ignis accensae. Taeda cum succenditur, ignem gerit obscurum, et globus nubium fundens per inania tendens, mittit ad coelum. Sic et lex hujus, non domini, vindictae igni succenditur: sed simulationis calliditate loco splendoris caliginem gerit erroris.

30. De naribus ejus procedit fumus. Per nares namque odor trahitur; et quid per nares nisi ejus odorifici indicantur: id est, sapientes, et clari, qui non olfatum nectareum, ambreumque [h 1Kb] thymiama odorantibus, sed putorem cadaverum proferet, se semper sufficientibus [i 1Kb] . Et merito fumi nomine designatur, ut hypocriseos materia aptiori vocabulo [Col. 0548B] denudetur. Halitus ejus prunas ardere facit: halitus quippe respiraculum vitae est, et vita hominum lex Dei est, quae mores hominum corrigit, et statum humanae salutis optata dirigens pace componit. Sed hujus legifera sanctio prunas ardere facit, quia carnali desiderio, et amore caduco, cultores proprios replet, et jugi ambitione, ut ardeant, quibusdam exemplis et regulis docet. Potest et halitus eorum ardens gladius [j 1Kb] , quem fulgurans minitat, accipi, quem mundo pace et patientia composito Domini, ut vere Antichristus contrario Redemptoris incedens calle, universali exsecutione toto, ut diximus, injecit crudelissimus orbe. Quod apertius prosecutio ipsa explicat libri dicens: Et flamma de ore ejus egreditur: quae Christicolas et omnipotentis Domini servos [Col. 0548C] satagens adurere carnalium corda libidine, commistioneque multarum faecium facit ardere. In loco ejus morabitur fortitudo: potestas et vigor regalis, et late discurrens principale decretum, auctoritate imperatoria forte [k 1Kb] . Sed faciem ejus praecedet egestas. Egestas vere aliquid promittendi, vel certe egestas verae doctrinae, quae a die egressionis bestiae imminuta est, et confracta; seu virtutum et miraculorum signa [l 1Kb] , quae moderate, nec ut in principio multiplici flore, coruscant. Membra carnium ejus cohaerentium sibi: eadem crebro divinus repetit sermo. Et sicut fortes ipsorum cohaerentes per os suum nomine designavit; ita molles et debiles per carnium membra distinxit. Ut omnem perditorum massam et hic iniquitatis unite coeno firmaret ostensam, et in futuro [Col. 0548D] a poenis nullo modo doceret divisam. Ubique enim sibi haerentes, et non disjuncti consistunt, quia et in saeculo per voluntatem pravam sunt sibi conjuncti, et in damnatione futura per justissimam justi Judicis aequitatem ab invicem non divisi. Mittit contra eum fulmina, et ad locum alium non feruntur. Quia comminationes divinae dum eum, memoremque ejus, apprehenderint; [Col. 0549A] ad aliorum supplicia non transibunt, quia quod in eis urat abundanter habebunt. Cor ejus indurabitur quasi lapis, eo quod nullus, aut certe parvi, ad veritatis fidem ex membro ejus revertent. Et stringetur quasi malleatoris incus. Funiculis peccatorum constrincti quasi malleatoris erunt incudes indurati. Incus malleatoris idcirco constringitur, ut assiduis ictibus feriatur. Et hi ideo pertinaci, juxta merita praecedentia, [a 1Kb] perfidia constringuntur, ut continua percussione in infernalia loca tundantur. Cum sublatus fuerit, timebunt angeli, et exterriti purgabuntur. Praedicatores Ecclesiae a Christo missi, qui terroris illius visione a levioribus peccatis mundantur in fine. Cum apprehenderit [b 1Kb] gladius, subsistere non poterit neque hasta, neque thorax. Gladio [Col. 0549B] apprehenditur, quia irae suae non dominabitur, neque hasta, neque thorax ei subsistit, quia praedicantes sibi vera necavit crudeliter, et patientes condemnavit instanter. Sive hasta et thorax non ei in tempore belli subsistent, dum et praesules officio praedicationis pollentes, metus terret formidinis, et Ecclesiae sanctae robusti consentiunt labefacti. Quod manifestius sequentia explicant. Reputabit, ait, ferrum fortitudinis Ecclesiae, et aes, jugis [c 1Kb] officii per mundi carmina [d 1Kb] tinnientes, ut paleas, et putridum lignum, dum fortes terit, et proceres inlusos inridit. Non fugabit eum vir sagittarius, ecclesiasticus utique praedicator; quod multo luminositer huic nostro tempori congruit, et contra reprehensionis invectionem stolidam, adorearum catholicis victoriam [Col. 0549C] tribuit. In stipulam versi sunt ei lapides fundae, lapides scilicet sanctuarii, qui lapidum more corda percutiunt, vel certe a quibus domus Domini, hoc est Hierusalem illa coelestis, perenni munimine fabricis pulcherrimus decoratur. Sed ut stipula reputantur, quia aut per gladium in nihilo dissolventur, aut per injectionis decipula [e 1Kb] consentientes errori, in feni mollendinem redigentur. Sed quid mirum si lapides dejicit, qui malleum se tundentem contemnit? Quasi stipulam aestimabit malleum, et humanitate suscepta percussorem suum rerum Dominum Jesum Christum. An non malleus est illi quasi stipula reputare Regem omnium saeculorum protoplasto homini aequalem vel similem somniare?

31. Et deridebit vibrantem hastam, hujus sanctae [Col. 0549D] legis comminationem jugiter illi interitum concrepantem, dum sagittas Dei, id est praedicatores, inridet, et verba eorum quae illis interitum praesagant, ut insanium deliramenta contemnit. Sternit sibi aurum quusi lutum, velut sensum spiritualem quasi lutum contemnens, vel populum Christianum pede victoriae calcans, vel sancta Dei profanans, et Dei legem inrisione sedula detrahens et inculcans. Profundum [Col. 0550A] mare quasi ollam fervescit [f 1Kb] ; dum mundum bellis lacessit, vel dum corda saecularium cupiditate, libidine, vel legali instinctu, et zelo Dei ut ostendit, incendit. Ponet quasi unguenta cum evulliunt; ut haec universa quae nequiter agit [g 1Kb] zelo rectitudinis et fidei intorquere in adversos et contrarios glorietur: illud Evangelium adimplentes: Omnis qui interfecerit vos, arbitrabitur se obsequium praestare Deo (Joan. XVI, 2). Quod nostro tempore occidisse videmus, dum cruorem fidelium quasi in defensione legis libatum Domino volvimus, et corpora martyrum a gentilibus arsa oculis nostris conspeximus: et quod abundantiori est fletu plorandum, plerosque Patres anathematizantes talia patientes miravimus. Post eum lucebit semita. Perspicua expositione non indiget, [Col. 0550B] et hoc tam apertum et clarum est, ut, re ipsa fulgente, doctore non egeat. Nam post ipsius nefandi probrosum discessum, tantis doctrinis et suppetitionibus semita fulget, ut nisi superna spiratione corda supernorum civium clementissimus arbiter regeret, omnis [h 1Kb] saecularis illius fulgor deciperet. Nec expositione prolixa opus est in re quae luce clarior exstat [i 1Kb] , quae in munditia et in lavacri superflua et exquisita per omnium supplicationum elutione disseruit, atque in multarum artium subtilissimam disciplinam, quae corporeis tantum injuncta est artubus, qua poterit oratorem facundia enodari. Omnis namque eorum lucens semita in eis quam maxime fulget, quae carni fomentum luxuriandi, et delinquendi materiam subministrant: non quae animam a labe deceptionis, et [Col. 0550C] a fluxu deliquii correctione morum constringant. Aestimabit abyssum quasi senescentem. Licet beatus hoc contra Origenianistas more suo illo corusco Gregorius disserat, tamen quia catholicae doctrinae multiplex sensus non obviat [j 1Kb] , et plerumque Scriptura sacra uno sermone, vel figura, multa designat, nostrae expositionis ordinem prosequamur. Abyssus in multis Scripturae locis lex Dei accipitur. Et hic senescentem reputavit abyssum, dum in derogatione Evangelii quasi aliud novum illi contrarium disposuit testamentum. Non est potestas super terram, quae comparetur ei: quae ita et simulatione saeviret legis, et terrore premeret potestatis. Super terram ei non reperitur similis, quia non ex terrigenis, sed inspirator ejus unus fuit ex apostaticis angelis, et [Col. 0550D] prudentio [k 1Kb] coelo secum dilapsam, in contrarium versutiae recedendo retorsit. Qui factus est, ut nullum timeret, praeter Deum qui eum tanto excellentiae decore repleverat. Sed ille non contentus creaturarum omnium, quibus praelatus fuerat honore [l 1Kb] , superbe additamentum semper habere desiderans, nec factorem timoris reverentia coluit, nec contentus beatitudine qua praeditus caeteris eminebat, ordinem proprium [Col. 0551A] custodivit; inde ad ima defluens, etiam sub creaturis Deum timentium ruit. Omne sublime videt. Non intra [a 1Kb] omnia desiderans esse, sed super omnia tumens vento jactantiae extolli desiderans sublimiori omnibus potestate. Sed et de membro ejus potest haec clausula non incongrueter tractari. Omne namque quod pretiosior in rebus mundanis habetur, eorum ditioni subditur, et offertur. Ipse est rex super universos filios superbiae. More suo Scriptura sacra multoties semel dicta replicat et intentat: et superbiam ejus, et tumorem elatae mentis, semel infirmis mentibus non sufficit designasse. Nec eum superbum simpliciter solummodo vocat, sed eum super omnes superbos ducatum habere confirmat. Universos namque haereticos, et diversorum auctores errorum iniquos [b 1Kb] , [Col. 0551B] iste auctor sceleris rexit; et qui per hujus os patenter [c 1Kb] se prodidit, per haereticorum dudum commenta clam suggerens ingentia sibilavit [d 1Kb] . In illis latenter sub specie latitans: isti aperta tota bella denudans. Illorum per linguas legem sanctam malivole disserens: per istius organum novas componens. Sed et rex super omnes filios superbiae aptius confirmabitur, si cuncti [e 1Kb] qui sub ejus regimine continentur, liquide pertractentur. Sunt etenim in superbia tumidi, in tumore cordis elati, in delectatione carnalium operum fluidi, in comestione superflui, in conquisitione rerum et direptione pauperum invasores et cupidi, absque pietate tenaces, sine rubore mendaces, sine discretione fallaces, absque modestia mentis procaces, sine misericordia crudeles, sine justitia [Col. 0551C] invasores, sine honore absque veritate, benignitatis [f 1Kb] nescientes affectum. Ignorantes pietatis conflexum, troposi, ornati, callidi, versuti, vel cunctarum impietatum faecibus non medie, sed principaliter, sordidati. Humilitatem velut insaniam deridentes, castitatem quasi spurcitiam respuentes, virginitatem seu sordes scrabedinum [g 1Kb] detrahentes, et virtutes, animi corporis vitio percalcantes, gestu habituque mores proprios indicantes.

32. Haec quae de libro beati Job summatim tetigi, imbecillatum [h 1Kb] virium mearum sentiens, beati Gregorii commentarios sum secutus. Et quod ille copiose eloquens, et eloquenter inveniens, in membra ipsius draconis quibusdam schematibus generaliter et specialiter in ipsum regulum diribavit, ego contigue [i 1Kb] in [Col. 0551D] hanc bestiam nostris temporibus ortam nactus sum explicare, auctoritate illa qua novi ab explanatorum regulis non aliquatenus deviare: quia nec propria temeritate usus, novas rebus intelligentias finxi, sed majores sequens illis significationibus serviens, quibus imbutus sum disciplinis. Nec in sensu eorum, nec in rerum praefiguratione discordans, Antichristi totam in hanc [j 1Kb] imaginem transplantavi. Quid namque [Col. 0552A] aliud Antichristus, quam Christi contrarius dicitur? Et quid iste, nisi adversarius Christi est? qui contra illius sanctissima dogmata exertis lacertis [k 1Kb] praeliavit. Inspiciamus hoc loco, si expedit, suum machinationis ex aliqua parte commentum.

33. Resurrectionem Domini diem feriarum gaudiis respuit, et sextam feriam passionis Domini moestitiae vel jejunio deditum, ventri et libidini dedicavit. Pacem Christus, et patientiam docuit: ille bellum et gladium innocentum cervicibus acuendo limavit, ut de se dictum, vel de suis, esse firmaret: Dissipa gentes quae bella volunt (Psal. LXVII, 31): hi enim in tantum bella desiderant, ut haec vel quasi ex jussione Dei in cunctis gentibus agant. Christus virginitatis dono et castitatis bono, populum sibi [Col. 0552B] deditum candidavit: ille pinguissima oblectatione, ut dixi, et crasso voluptatis liquore, incestuosoque concubitu, obsequentium mentes et corpora sordidavit. Christus conjugium, iste divortium: Christus parcimoniam et jejunium docuit, ille convivia et epularum inlecebras; protendens luxuriam et dilatans oblectamina, indecora freno nullo legis cohibuit. Christus in cunctis continentiae legibus, et temperantiae termino, naturalem motum, sine quo humana difficile natura invenitur, constrinxit: hic passim lascivientibus, frenis disruptis pellicandi innumerositates licentiam tribuit. Christus tempore jejunii a proprio licitoque connubio abstinere ordinat: ille quam maxime in illis diebus seu vota pinguia cultoribus in praemium Venerem consecrat. [Col. 0552C] Christus servis suis angelicum spiritalemque statum pollicit: ille suis perditis corporalem, imo equinum fluxum inducit. Sed et omnes hactenus haereses, et universi retro errores a tempore nativitatis Domini nostri et Dei Filii Redemptoris, a Judaea et Ecclesia manavere, hoc est ab eis quos sub ditione legis mera veritas retinebat. Nullusque alius regnum contra Christi toto mundo clarum advexit imperium, nisi hic iniquissimus somniator inanium vanitatum, hunc Antichristum dolosum tendens, ex callidum inreptione nefanda per totum mundi circulum male porrectum. Et ideo quia adversus Christum humilitatis magistrum erectus est, et contra illius lenissima et jucunda praecepta, contumacia, verbere, et gladio, usus est; recte Antichristus vocatus [Col. 0552D] est, qui Christianae religionis apertissimus infamator, et subtilissimus eversor inventus est. Habuit Christus Dominus qui eum quibusdam figuris ante nativitatem corpoream gestu, habituque, firmaret venturum: habet et ille nequitiae suae praecursores, qui eum integri versationis [l 1Kb] dolo totum praesentent. Quod lectores mei si reprehendere voluerint, prius doctorum volumina currunt, et meditatione [Col. 0553A] lectionis in amplius crescant, et quae aperte posita sunt, non sugillent.

34. Expeditius, ut reor, exponitur quod videtur, quam quod quibusdam velaminibus problematum obscuratur, et nos magis sequimur praesentium malorum storiam, quam exspectatarum rerum futuram, dum quod olim nuntiatum prophetiae legibus per servitutis jugum quo premimur diffloramus [a 1Kb] . Et puto quod per Antiochum, et Neronem, et alios quos beati doctores replicant, Antichristi praevios firmavere. Hunc Antichristo organum dicerent, si in haec nostra tempora devenirent. Nam et admirabilis doctor noster Hieronymus, licet Porphyrio in Antiocho adverset, et in Domitianum [b 1Kb] Neronem aliis doctissimis contradicat; tamen non ex parte eos Antichristi praesentasse figuram negavit, sed [Col. 0553B] eos specialiter Antichristos esse quantum potuit confutatione probabili confutavit, et Antiochum ipsum ex parte imaginari firmavit, dicens: Sicut igitur Salvator habet Salomonem, et alios sanctos in typum suum habuisse credendus est, et quae in illo ex parte praecessit, in Antichristo explenda. Dicit idem admirabilis doctor in libro cata [c 1Kb] Matthaeum de omnibus haereticis quarto: »Ego, inquit, reor omnes haeresiarchas Antichristos esse, et sub nomine Christi ea docere quae contraria Christo sunt. Nec mirum si aliquid quos [d 1Kb] ab his videamus seduci, cum Dominus dixerit: Et multos seducent (Matth. XXIV, 5).« Quod et beatus Joannes in sua Epistola luminositer dicit: Audistis quia Antichristus venturus est: nunc autem Antichristi multi sunt (I Joan. [Col. 0553C] II, 18). Erant etiam alia quae huic nostrae assertioni fulcimentum edoctorum [e 1Kb] exhiberent opera: sed in re luce potius claritate fulgente, moram superfluam devitavi. Sed ne solum tantum nostro doctore Hieronymo confidere dicamur, et alterius fulciri testimonio non reputemur. Non num [f 1Kb] Hilarium confessorem egregium in aciem iterum producamus, nosque duorum professione veracium confirmemus.

35. Antichristos plures esse, inquit, etiam apostolo Joanne praedicante cognovimus. Quisquis enim Christum qualis ab apostolis est praedicatus negavit, Antichristus est. Nominis Antichristi proprietas est Christo esse contrarius. In transitum vero operis positum hoc considerandum prudenti lectori notamus, quod ea quae de Antichristo multi dixere [Col. 0553D] doctores, eo quod veniens Mosaicam legem repriorere sataget, dum circumcisionis injuriam ob firmitatem fidei exercendam instituat; hic ex parte visus est [Col. 0554A] renovasse circumcisionis cultrum plausibiliter acuens et a carne suilla [g 1Kb] prohibens cultores sectae impiae, vel coercens. Quod autem de Apocalypsi promisimus exponenda nostro huic pertenui operi congrua, licet, ut crebro dixi, Antichristus in se praesentialiter exhibeat tota; tamen si spiritu ducante, ut consuetudo ecclesiastica celeberrime retinet, haec ipsa tractemus, ex parte impleta super jam dictum hostem evidentissime disseremus, et pro hoc nullum loquacem malivolum dubitamus. Nullus enim nostrum hoc tempore sub eorum reperitur regno, qui emat, aut vendat immunis omine [h 1Kb] ferocissimae bestiae (Apoc. XIII, 17). Omnis enim receptaculum ei in fronte in principali opere [i 1Kb] , vel in manu, id est, in operibus segniter inhiando, frequentissime praebet. Notam ejus habentes, dum consuetudines eorum neglectas, [Col. 0554B] probatissimas patrum pestiferas sectas gentilium consectamus: et nomen in frontibus, dum obliterato crucis vexillo, ipsius nefandi utimur argumento. Dum enim circumcisionem ob improperantium ignominiam devitandam, despecta cordis quae principaliter jussa est, cum dolore etiam non medio [j 1Kb] corporis exercemus, quid aliud quam ejus notam in mente et membro portamus? Et dum eorum versibus, et fabellis mille suis delectamus, eisque inservire, vel ipsis nequissimis obsecundare etiam praemio eminus; et ex hoc vitam in saeculo ducimus, vel corpora saginamus, ex inlicito servitio et exsecrando ministerio abundantiores opes congregantes, fulgores, odores, vestimentorumque, sive opum diversarum opulentiam, in longa tempora nobis filiisque [Col. 0554C] nostris, atque nepotibus praevidentes, nomenque nefandae bestiae cum honore et precamine illis solito [k 1Kb] vice eorum nostris manibus praenotantes; nunquid non patule nomen bestiae his affectibus in manu dextra portamus? Sic et dum ob honores saeculi fratres cum crimine regibus impiis accusamus, et inimicis summi Dei ad occidendum gregem Domini gladium revelationis porrigimus, ducatumque eorum et ministerium ad ipsum facinus exercendum pecuniis emimus, quid aliud quam cum bestiae nomine, et charactere crudelissimae ferae [l 1Kb] , mundinas exercemus, et oves Domini luporum dentibus nostrae mercimoniae malo exponendo peccamus? Sic et dum illorum sacramenta inquirimus, et philosophorum, imo [Col. 0554D] philocomporum [m 10Kb] , sectas scire non pro ipsorum convincendis erroribus, sed pro elegantia leporis, et locutione luculenter diserta, neglectis sanctis lectionibus [Col. 0555A] congregamus, nihil aliud quam numerum [a 1Kb] nominis ejus in cubiculo nostro quasi idola conlocamus. Quis, rogo, hodie solers in nostris fidelibus laicis invenitur [b 1Kb] , qui Scripturis sanctis inventus volumina quorumcunque doctorum Latine conscripta respiciat [c 1Kb] ? Quis evangelico, quis prophetico, quis apostolico ustus tenetur amore? Nonne omnes [d 1Kb] juvenes Christiani vultu decori, linguae [e 1Kb] diserti, habitu gestuque conspicui, gentilicia eruditione praeclari [f 1Kb] , Arabico eloquio sublimati, volumina Chaldaeorum avidissime tractant [g 1Kb] , intentissime legunt, ardentissime disserunt, et ingenti studio congregantes, lata, constrictaque lingua laudando divulgant, ecclesiasticam pulchritudinem ignorantes, et Ecclesiae flumina de paradiso manantia, quasi vilissima contemnentes. [Col. 0555B] Heu, proh dolor! linguam [h 1Kb] suam nesciunt Christiani, [Col. 0556A] et linguam propriam non advertunt Latini, ita ut omni [i 1Kb] Christi collegio vix inveniatur unus in milleno hominum numero, qui salutatorias fratri possit rationabiliter dirigere litteras. Et reperitur [j 1Kb] absque numero multiplex turba [k 1Kb] , qui crudite Chaldaicas verborum explicet pompas. Ita ut metrice eruditiori ab ipsis gentibus carmine, et sublimiori pulchritudine, finales clausulas unius litterae coarctatione decorent, et juxta quod linguae ipsius requirit idioma, quae omnes vocales apices commata claudit et cola, rythmice, imo uti ipsis competit, metrice universi alphabeti litterae per varias dictiones plurimas variantes uno fine constringuntur, vel simili apice. Multa et alia erant quae nostrae huic expositioni exhiberent firmitatem: imo quae ipsam [Col. 0556B] patule in lucem producerent quam exponimus [l 1Kb] .




[Col. 0555]
INCIPIUNT VERSUS [a 1Kb] .



I. CARMEN PHILOMELAE.
[Col. 0555C]

Vox, Philomela, tua metrorum carmina vincit,
   Et superat miris flamina magna modis.
Vox, Philomela, tua dulcis super organa pergit,
   Cantica nam suave fulgide magna ca . . .
Vox, Philomela, tua superat sic gutture musas,
   Ut citharas [b 1Kb] vincat sibila [c 1Kb] ter . . . .
Sicque lyras dulces chordarum pollice ductus [d 1Kb]
   Excellis mulcens corda fovens hominum [e 1Kb] .
Cedat omni . . . . tibi vox quoque garrula cedat:
   Judice me carmen fulgeat omne tuum.
Nulla certe tibi aequiter nunc cantibus ales
    . . . . hominum voce feras . . . . . .
Dic . . . . . . . . . . . . . . . . . . . blande . . . . . . . .
   [Col. 0555D] Et . . . . . . funde solite gutture saepe melos.
Porri . . . . dulces sonum gaudenti pectore plectrunt
   Et dulce . . . . . . . . . . . . . . . . clange sonans.
Cloria . . . . . . . . . . . . . . . . . . per saecula Christo.
   Qui nobis . . . . . . . . . . . . . . . . . . . . . . . tanta dedit.



ITEM ALIUD PHILOMELAICUM CARMEN EJUSDEM.
[Col. 0556C]

Dic dic . . . . . . . . . . . . . . . mihi gutture can . . . . . [f 1Kb]
Carmina laete tua rudi crispare susurro,
   Et laudes metricas excita, quaeso, tibi [g 1Kb] .
Cantibus ecce tuis responsa poetica currunt,
   Et certant vario se [h 1Kb] superare pede.
Excute pennigera, exalta [i 1Kb] sic carmina voce:
   Nolo timere velis, nolo tacere velis.
Cedat omnigena, cedat vox garrula cedat,
   Judice me cedant omnia flabra tibi [j 1Kb] .
Perstrepe plumigera vincens sic facta [k 1Kb] priorum,
   Ut nostra pariter tuque nova superes.
Gloria magna Deo nostro, qui sede perenni.
   Regnat perpetue, nos pie, juste fovens.



DISTICHA [l 1Kb] DE GALLO.
[Col. 0556D]

Gallus se excutiens pennis, et voce resultat,
   Dulcisone [m 1Kb] crispans gutture pulchre sonans.
[Col. 0557A] Hic repetit altas nocturno tempore voces,
   Et luce praevia carmina plura canit.
Hic laudes Domino pandit per hora dierum:
   Excitat et pigros saepius hic recinens.



III. VERSUS ALII. (Illa folii pars, quam disruptam diximus, octo primos versus abstulerat. Sequentis folii hoc fuit initium. MOR.)


Sicque pavus [a 1Kb] varie pavescens voce resultat
Qui pennis rutilat fulvis et murice sicli.
Specie formosa viget qui pulchre venustus
Cantibus applaudit gemmato sidere pinctus,
Cum teretes vibrat, mire dum explicat alas,
Ac solis instar cauda dum pansa refulget,
Et peltes clarent lunato sidere densi.
[Col. 0557B] Dum vertit terra pulcher placideque decorus,
Aut crispas relevat pandens per ordine rotas,
Lumine milleno splendunt hinc inde serene,
Dum reboans melodum concentu plume volucres
Despicit, et replicat crebro iterando camoenas.
Ergo vos cygni, lautique decore pavones
Cum suavi mea cum [b 1Kb] Philomela ducite carmen,
Et pedibus metricis rithmi contemnite monstra
Quae segnis errans fluxus [c 1Kb] sic rancide sanans [d 1Kb]
Devio mugitu pangit ut cantica turpet
Ecclesiae, plebibus quae semper fulgida claret [e 1Kb] .



IV. VERSUS LAUDIS, VEL PRECIS.


O pietate bonus opifex, fulgore decorus,
[Col. 0557C] Rex saeculorum fortis, qui clare serenus,
Aeterne regnans magna ditione potestas
Pulchrifice radians toto per mundo refulgis,
Qui mare, qui terras, coelumque, et tartara tendis,
Et virtute vigens signas et cludis abyssos,
Quem respecta tremit, quaeque pietate gubernas
Temperas, et rabidas frenans virtute procellas.
Tu. . . . . . . Dominus coeli qui regna potestas,
Et vultu placido tempestatesque serenas,
Tartareas terras dissolvis luce tenebras,
Infantum linguas reddis qui pulchre solutas,
Et juste regis pariter quaeque regna decoras.
Tu nostras rector terge sanctissime culpas,
Et clemens voces has nunc tibi reddito dignas.



V. ITEM VERSUS.
[Col. 0557D]

Lumine candoris clarent hic lilia coeli,
Fulve rosae florens imitant hic purpura terrae,
Et violae pariter stellarum vice coruscant,
Dum vario redolent pariter unitae colore
Albeolae retinent ceu unio lilia conchis [f 1Kb] ,
Instar et gypsae complectens colla puellae
Lactea, dum pingunt bilbant fulgentem selenci [g 1Kb]
[Col. 0558A] Igneus flammis miris carbunculus ardens,
Atque colore poli pollensque lapillus acquescens,
Sic pretiose vigens adstat aliosque virescens
Qui celse pulchrum reddunt per colla celidrum [h 1Kb] ,
Atque decora rosa flabescit more topazon,
Et theretes vibrant auro crispose violae
Gemmatae lapidum colla, sic florea campi
Resplendunt rutilo gemmae quae quaestu superbo
Emptae manent pretioso nimis sic munere macte.
Sed simili pollent gratis vibranti decore.
Dum mixte florent, redolent, candentque, rubentque
Quadratum apice mundum millene venustat.



VI. INCIPIUNT VERSUS EPHEMERIDES [i 1Kb] AEGRITUDINIS PROPRIAE Praefatio precis.
[Col. 0558B]

Tu, Christe Domine rerum, quem lingua celebrat,
Quemque tremet mundus, quem clare regna praeconant,
Cui coelum, tellus, maria, vel tartara servit:
Cui sol, luna, dies, famulant, cui omnes abyssi,
Angelica cui turba virtute beata
Laudibus obsequium solvit fulgenti decore,
Quem virtus omnis concentus laudat, et omnis
Sidera, vel quidquid centri convexa tenetur,
Quem lux, aura, dies, recinet, vel aestus et ignis,
Flumina, nix, glacies, ventus, et unda resonat,
Omnigena rerum Dominum prex digna venerat.
Tu misero clemens metricas resolve camenas,
Carmine ut pulchro valeat concinere laudes,
[Col. 0558C] Et proprias versu clades his texat amaras.
Quas merito patiens subjectum morte sepulcri
Tu pietate Deus revocas ad limina vitae.
Nunc famulo largum plangendi carmine fletum
Confer, et Christe nostras dissolve tenebras,
Et lucide vigida servi sic pectora forma,
Ut digne cantum reddat hymnifere pulchrum,
Quo deleas sancte placide quas perfide culpas
Traximus errantes per deviam neque viantes.
Sic ego primorum sectas iterando malorum,
Nunc nexu justo vinctus sub clade reorum.
Sed misero veniam tollit cui culpa, coronam
Gratia Christe tua tribuat, quem restis reati
A patribus tenxa vinxit nec fletu resulta.



VII. ITEM LAMENTUM METRICUM PROPRIUM.
[Col. 0558D]

Alvarus, o lector, longe per tempore pangit,
Et lingua resonans tecum post facta resurgit
In auras solutus vel certe pulvere mersus,
Versus in cinere, metrice sed ecce reboat.
Tu, lector, relegens redde nunc praemia vocis,
Et lacrymas Domino fundens haec cantu resulta.
[Col. 0559A] Cunctipotens Genitor rerum cui gloria cedet,
Quemque poli laudant, famulant cui omnes abyssi,
Cui sol, luna, dies, tellus, et tartara servent [a 1Kb] ,
Quem dulces volucres laudant, cum carmina pipant,
Quem murmur resonat undose margine turgens,
Et maris alta procella tonans quem cana celebrat,
Omnigena rerum sensu quem rota praeconat,
Alvarum solita semper pietate guberna:
Hunc gratia relevet quem nugis noxia curbat:
Sic te post fata sanctorum vere serena
Prex merito digna magnorum sorte coronet.
En ego sum, fateor, qui dudum forte vigebam
Vitalem ducens, reddens ex corpore flatum:
Sed cinis in cinerem veloci fine recessit,
Vermibus pastu cedens, vel vento rejectus
[Col. 0559B] In nihilum rediens iterum me posse reverti
Ex nihilo virtute Dei quandoque refingi.
Te rogo nunc recole fragilis sic sorte revinctum,
Et nostri consors anima fugiente dolores
Has umbras locorum quandoque corde fruere:
Nam fui quod tu vigens hodie nunc ore refulgis
Audacter fragili confidens gestu virenti
Erecta cervice tonans, et voce superba
Usurpans vetita magno cum crimine vivens
Sed pietate Dei nunquam per devia tractus.
A sancta fidei norma vel mente recessi.
Ipsius fidei merito credo me forte beari,
Si pietate tua merear cum fletu juvari,
Nam quod ego tu eris post atra funera mortis.
Ergo age, rumpe moras, et nostro fine quiesce.



VIII. VERSUS IN BIBLIOTHECA LEOVEGILDI, EJUSDEM ALVARI.
[Col. 0559C]

Sunt hic plura sacra, sunt vero dogmate clara,
Quae Deitatis ope fulgent per cardina mundi.
Hic nova cum vetera pariter sunt clare decora
Aurea dicta Dei summi prudentia Patris,
Quae totus celebrat quadrato vertice mundus.
Principium libri Genesis primordia pandit
Mundi, qui rerum naturas certe revelat.
Exodus Aegypto populum per brachio ducit.
Tertius Leviticus ornat insigne camillas [b 1Kb] .
Quartus habet Numerus numerorum nomine pollens:
Et legem repetit concludens schemata Pentus [c 1Kb] .
Heros Navegius [d 1Kb] figurata [e 1Kb] nomine Hiesus.
Inde liber sequitur Judicum gesta retegens:
[Col. 0559D] Ruth quoque, quem Regum sequitant Samuelque [f 1Kb] , Malacim [g 1Kb] ,
Quatuor pandunt gesta cum ordine rerum.
Jungitur his vatum praecelsa famina verbi
Esaias proto revoat, consorsque secundus
Jeremias surgit lacrymose, piusque propheta
[Col. 0560A] Ezechiel, tectus capite vel fine seclusus
Hose, Johel, Amos, Abdias, naufragus Jonas,
Michaeasque, Naum, Ambacuc, Soffoniasque,
Aggaeus hinc clangit, Zacharias namque resonat,
Malachias finem complectit termine verbi.
Esais vatum primus quam maxime celsus,
Uberius retonat Xpi mysteria clarus.
Hic alter lacrymis sancta sic zelo fidei
Jeremias deflet, aliud quo versu figuret
Ezechiel nube clusus, vel sensu remotus,
Non patule parva propria, sed magna revelat.
Hinc Daniel lapidem praeconat qui regna retundit,
Adventum Christi numeris annisque revolvit.
Conticui verbis alii, sed sensus honori
Job quoque hinc opere claret, et vita coruscat.
[Col. 0560B] Et dulcis dulcem metricat sic dulciter David.
Idida qui [h 1Kb] signat Christum nunc ipse Salomon,
Cujus tres libri mire sic mystice fulgent,
Ut logice, fistice, [i 1Kb] revelent, vel ethice, causas.
Ordine hic Daniel recto post tramite venit,
Quem bini dierum verba [j 1Kb] , biblique corusci
Consequitant Hesdras pulchre legemque reformans.
Hinc Ester pulchra: post quam Sapientia floret;
Ecclesiasticus laudes patrumque celebrat.
Post quos Tobias claret; Judidque subinde
Armifera gemini gesta sic Machabaeorum.
Haec sunt antiqua sacra, nunc mystica divi
Dona Dei populo prisco sub signo reclusa,
Quae reserata tenent magno per lumine servi
Excelsi Domini Xhristi qui nomine gaudent.
[Col. 0560C] Sanctorum sancta nitar nunc versu retexi
Quem paradisigeno [k 1Kb] currunt ex gurgite quadro
Matthaeus, Marcus, Lucas, quartusque Joannes.
Qui hominis, leonis, vitulique, aquilaeque figurae
Quadrifido mundo praeconant Christumque Deumque.
Matthaeus hominis facie specieque refulgit:
Et fremitum reddet Marcus sic ore leonis:
Lucas ut taurus magno cum murmure bombat,
Et pernix aquila scandet super aethera Joannes.
Est homo nam Christus natus ex Virgine pulcher:
Est vitulus passus sacrata victima Patris:
Est leo, dum fortis regna frangit, regesque potentes:
Est aquila coelum scandens thronumque tonantis.
Post quos bis septem Pauli sic bibli coruscant,
Quos iterum sequitant numero catholici septem.
[Col. 0560D] Hic lepide Jacobus resonat, Petrusque gemellos;
Tres celsos Joannes habet, hinc paginae Judae,
Hinc et apostolicus Actus, textosque decoros,
Qui retonat merito concludit altere florens
Vissio Joannis parva, sed tensa figuris.
Hic alpha recinens primum signatque supremum
[Col. 0561A] quem Graece vocat Dominum Regemque Deumque
Alpha et clare Deum hominem unumque serene
Explicans vivum semper per saecula saecli.
Haec sunt sacra Dei donaque flore perenni
Fulgentque aeterno semper ut lumina coeli.
Haec pulchre gemmae rutilat plus sole corusce
Lumine dum mentes renovant, vel tetra revincunt.
Haec retinent claves centri, vel praemia pandunt:
Haec paradisigena recreant florigera prati.
Mystice hic claret quidquid sub littera pallet,
Storia simplex comit quos ethica format.
Hic potum dulcem bibit qui suavia sumit:
Hic cibus satiat corda pastuque refovet:
Haec sunt clara Dei mundi qui certe tenebras.
Vibranti radio vicunt, et fulva serenant.
[Col. 0561B] Lex pretiosa nitet miro candore nivescens
Lucidior sole fulgenti murice cicli.
Cuncta simul quidquid mundana fingitur arte
Haec superant merito quo coelo culmine venit,
Inlustrat pietate Dei quos fusca tenebrat.
Hic textus uno milleno tramite pollet,
Explicat et verbis planis magnaque revelat.
Sic placide currit unda, ut alta figuret:
Sic alte resonat breviter, ut parva revisat:
Obscura sapiens centena sensu requirit,
Aperta simplex ambit mentique recondit.
Haec doctrina potens ceneri [a 1Kb] splendore coruscat
Turgens cui cedit illa quae torque tumescit
Milleno pollet dono qui zelo fidei
Clara poli releget castus, justusque, piusque.
[Col. 0561C] At quisquis hirsus caecus haec mente resolvit,
Milleno tetro fuscatur sensu retortus.
Lex fidei fideli currit semperque fidelis
Quam perverse viat [b 1Kb] perversus corde rebellis.
Unio ut conclis claret, candetque, nivetque,
Sicque Deus Christus pollet sub littera tectus
Ipse Jacintus adest undose nobis aquescens,
Obscoena tergens, renovans albore redemptos.
Igneus hic Dominus fulgens carbunculus [c 1Kb] ardet,
Dum purgat probra flammis et lumine [d 1Kb] vibrat,
Aeternoque virore vigens ut certa zmaragdus,
Quem duodenus ordo lapidum per saecla decorat,
Quemque quaterque seni seniores flexu venerat
Poplite [e 1Kb] sic curbo Dominumque, Agnumque, Deumque.
[Col. 0561D] Haec lex aeterna semper dum saecla recurrit
Naviter sonans nullo sub termino clausa
Dum sol luce sua coelum vel terra serenat,
Cintia dum noctes comit et terra refugat,
Stelligera centri varia dum sidera vibrant,
Dum ventus nubes format, dum unda resonat,
Dumque poli porta magna virtute retondat
Fulmina dum rutilant forti jaculata lacertu,
[Col. 0562A] Dumque viret tellus, floret dum silvis opacis
Dumosa retinentque feras per lustra reclines,
Dum cervus leviter saltu vel cornu resultat,
Et torvus dente pugnat porcus ter obesus,
Et reptans fluida percurrit flumina piscis,
Dum volucres pennis saltu per inania tendunt,
Et rostro [f 1Kb] pipant dulces per gutture cantus [g 1Kb] ,
Dum homines vivunt mundo, dum morte recidunt,
Dum sequitat corpus umbra, quam membra refingit:
Angeli dum coelo clangunt, virtusque populorum
Aeterna pietate Dei pangitque perennis,
Lex Christi vivit semper super aethera felix.
Haec sola verba nescit cum mundo senesci
Dum resonat sanctis coelo post termino vivens
Corporea moles tabo resoluta . . . . . . , ruebit
[Col. 0562B] Spiritus nam vivit merito super aethera vectus [h 1Kb]
Sermones vivi vitali flatu revivunt,
Et post occasum mundi super astra resurgunt
Sic quidquid divi est nunquam per fine putrescit
Sed missus terris semper virtute virescit.
Nunc restat promi quo sint conscripta jubente,
Vel cujus opere sunt aggregata, videri.
Haec Leovegildi vigor obiter in uno redegit
Septuaginta duos mitens sub vargina [i 1Kb] biblos:
Qui Getica luce fulget, vel copia fandi
Germina [j 1Kb] vel lingua claret per tempora saecli.
Post sancta Domini jure laudata fidei
Expedit ut cunctis nostra haec buccina sonet:
Alvarus haec metrice longa per saecla reboat,
Et cinis in cinerem versus, sed lingua resonat.
[Col. 0562C] Tu qui legis nostra quocunque tempore, lector,
Te recole nobis socium per morte futurum.
Rumpe moras vitae, quaeso, tumbaque retrusus
Quanta salus nostris maneat narrare sub umbras.
Nuntium ut mundi referas per sedes opacas
Quis bene, quis male, quis medie gaudetque gemetque:
Quid mundus sceva falens nunc arte refingit,
Qui maneat vivis error quantaque rebellis,
Haec vera refutans pugna consurgat inanis;
Qualis honorque cavus regia nunc corda deleret
Quae sint delicias fluxe liquideque caduce
Quae dum stringuntur digitis ut limfa refugunt.
Pronsas [k 1Kb] lacrymas tu fundere lector,
Sic culpas proprias careas sub judice Christo
[Col. 0562D] Et centri valeas celsum scandere tribunal
Praestet ille Deus trino qui nomine pollet
Christicolis nobis requiem per saeculis amen.



IX. ITEM VERSUS IN CRUCIS LAUDEM.


E coelo, Domine, clara virtute corusca,
Crux insigne micat, fulgens super aethera felix.
[Col. 0563A] Haec fortis palma credenti pectore Christum
Teste polo Christi firmat virtute tropaea.
Cedant gentilium errorum perfida secta,
Ecce Christi signo centri convexa refulgent.
Non haec humana coelesti cardine pinxit,
Sed manus aetherea mundum virtute regentis:
Aurea namque die forma pulcherrima lunae
Inlustrata cruce pollet quo lumine pleno
Hebraeorum populus solite deducere pascha
Respice, gens misera, signum fulgere redemptis
Et quarta decima farsum [a 1Kb] sic lumine Christi
Cintia quo pandat signum quod fronte coruscat,
Resplendens mundo semper fulgore decorum
Nunc recoles Dominum quaeso mansisse tonante
Qui quarta decima ligno suspendi salutis
[Col. 0563B] Hoc voluit signo quem coeli sidera mittunt
Ipsa die coelo lunae refugit imago
Pulchrifice radians quo gens perfida gaudens
Ergo pestiferos damnat haec forma decora
Aspice quaeso miser quisquis es mente maligna
Et rursum oculos ad [b 1Kb] coeli sidera tolle.
Conspice sidereo cur brachia lumine pollent
Quadrifide mundum quoniam haec omnia mundat
Quae coeli tellus retinet sub jure creata
Cuncta Crucis signo mundantur perfide crede
Infelix error quas nunc tu fingere sannas [c 1Kb]
Hic vales argute nobis vel murmura pande
Cur tibi contrarium signum nunc luna vigurat [d 1Kb] ,
Cur despecta diu coelo refulget imago,
Cur frontis nostrae victrix sic aurea palma,
[Col. 0563C] Crux adversa tibi coeli convexa meretur.
Haec nostra fidei resplendet luce corona
Quam Christi famuli semper de coelo triumphat.
Sed coelo posset quam tu persequeris armis
Impie crudelis oculis vel sidere crede.
Ecce Deus noster Christus ex aethere floret,
Ecce venerandaeque crucis super aethera signum
Astrifere lucens damnat nunc orbe profanos.
Perfida discedat turba fuscata dolore:
Agmina exsultet Christi florenti decore,
Et synagoga suo recedat nunc furva colore,
Ecclesia jubilet clarenti fulva colore,
Quam Christus pulchro semper sibi jungit amore.



X. VERSUS HEROICI IN LAUDEM BEATI HIERONYMI.
[Col. 0563D]

Hieronymus fulget celsa virtute reboans,
Et celeber libris floret per cardina mundi.
Hic paradisigena [e 1Kb] Domini sic florea pinxit,
Ut rutilo celebri toto per cardine vibret.
Hic sancta Domini rerum virtute tenentis
Aethereo dulci praestrinxit carmina legis.
[Col. 0564A] Hic nova cum vetera profusit pectore mella
. . . . . . . . . . . . . . . . .
. . . . . . . . . . noli dubitare
. . . . . . . . . . . . . . . . .
Quae gemina luce resplendent [f 1Kb] mystice sacra
Conscripsit, suavi magno confecta vigore.
Aurea dicta Dei centrum vel cuncta regentis
Ostendit [g 1Kb] , magno possit quid munere linguae,
Dum praepotens calamo diverso sole refulsit,
Attica, Hebraea, fulgenter orsu refundens,
Atque Latine dedit quidquid Hebraice constat,
Necnon et Argolicos reseravit ordine fontes
Facunde meatim currunt per margine rivi.
Haec propter Domini semper veneranda per aevo
Doctorem resonant Christi sub limine servi,
[Col. 0564B] Fulgor Ecclesiae, doctrinae sanctae lucerna,
Coelestis cultor multo praepinguis olivi,
Effugans haereses vasto qui nomine pestis
Depopulant Christi famulos sub dente latrantes.
Hic dulcis vario resplendet tramite vates,
Et truncat falce frondes hirsute comantes:
Egregios imbres signat aurora rubescens,
Hic vitreus amnis, placidus, fulgore decorus,
Est rapidus torrens illis quos complicat error.
Quidquid Hieronymi non sunt respersa sapore
Improbata manent, nutant, et flaccide marcent,
Pendent oracula quae non sunt igne recocta
Flammiferi sancti, rutilat [h 1Kb] qui luce fidei
Clarior in cunctis pollet quo gratia linguae
Ortatur potuis [i 1Kb] milleno dogmate florens,
[Col. 0564C] Dum sol luna polo serenant sub sole tenebras,
Dum stellae rutilo currunt lustrare latebras,
Invisa somnium volvent, vel certe revelant,
Ac cursu vario turres librare rectractant,
Dum ventus nubes glomerat, dum aestus adurit,
Dum bruma gelide cana super herba virescit,
Dum fulgit ignis, fluide dum limpha recurrit,
Dum maris unda sonat, turgens dum spuma liquescit,
Dum dumosa ferae retinent, dum aequora piscis.
Dum cervus velox palmato corpu resultat,
Dumque aper torvus lunato dente repugnat,
Dum volucres tremulas voces ex gutture pipant,
Dum homines pereunt mundo, vel certe renascunt,
Dum sequitat umbra corpus, quam limina [j 1Kb] formant,
[Col. 0564D] Hunc fidei servi semper sub axe beabunt,
Cujus nunc lingua fulget per tempora saecli,
Dum nova et vetera proprio formata per ore
Ecclesia retinet cantans sine fine dierum,
Ut mihi magne rogo doctor in sede superna
Prex tua digna locum tribuat post vita quietum.
Splenduit lucerna tua Domine [k 1Kb] . . . . . . .
. . . . . . . insignis lucisque per omnia signis.
[Col. 0565A] Optima fractura Domini, decus, atque figura
Deliciis plena paradisi, luxque serena,
Fulgens fulgore nimio, perfecta decore,
Forma vicisti superos, super astra fuisti
[Col. 0566A] Cunctis splendorem mirantibus atque decorem
Effigies prima cecidisti lapsus ad ima:
Te dejecisti, quia te super astra tulisti.
Gratia fulgoris fuit intima causa doloris.




[Col. 0565]
EULOGII AD ALVARUM EPISTOLAE Cum ejusdem rescriptis et argumentis AMBROSII MORALIS.

(Vide Patrologiae tom. CXV, col. 819 , 841, 842 et seq., inter sancti Eulogii Opera.)




[Col. 0565]
VITA VEL PASSIO D. EULOGII.

(Vide ejusdem tomi col. 705.)



APPENDIX AD ALVARI CORDUBENSIS OPERA. OPUSCULA LEOVIGILDI ET CYPRIANI CORDUBENSIUM PRESBYTERORUM.




[Col. 0565]
LEOVIGILDI LIBER DE HABITU CLERICORUM.

[Col. 0565B] Eximiis atque almificis clericis, Christo Domino sub tuitione beati Cypriani pontificis, seu martyris deservientibus, Leuvegildus vester ubique sequipeda.

Cum in aliquibus clericis fatuitatem vestra reperiret serenitas, et ab Ismaelitis oppressionem per universam Hesperiam Christicolarum cerneret, defuit alacritas per quam discernere quivissent auctoritatem habitus clericorum. Quem aliqui tantum ad compositionem corporis eorum antiqui [a 1Kb] Patres putaverunt exercere, et necnon mystice in exemplo fidelium unamquamque speciem nostris obtutibus reserare; placuit clementiae vestrae, cum supereminere Dei Ecclesiam in nostris partibus aspicere gentilium saeva crudelitas, et ne disputando nobiscum liquidius pro habitu hujus ordinis nostra aliquatenus lacerata fuisset simplicitas, me ordinare expositum significationes clericorum habitum, et exarare; et quidquid monitis Patrum de his officiis recolo, antequam plenius a nostris dilabamur sensibus recitare, [Col. 0565C] ut qui ex nobis ad remanentes doctores imbecillitate corporis praepediente dirigere gressus nequiverit, aut quem aut inquisitio, vel census, vel vectigalis, quod omni lunari mense pro Christi nomine solvere cogimur retinuerit; saltim nocturno tempore inter ecclesiastica munia qui necessarium [Col. 0566B] duxerit legat, ne forsan ignorando mysterium habitus sui, quispiam specimen impiorum induat, et habitudines infidelium, in quibus nulla est sapientia, imitetur. O quam pia excellentiae vestrae fuit devotio, si imperato de talibus inesset apta locutio! quis mysterium habitus sacerdotum sine titubatione audebit proferre! aut mysticum expositionis ejus patefacere absque pavore! Melius mihi erat hoc opus a vobis audire caute, quam de eo hominibus sermonem proferre incaute. Et nisi certe recolerem veridica dicentia Domini mei monita: Aperi os tuum, et ego adimplebo illud (Psal. LXXX, 11). Et: Non vos estis qui loquimini, sed Spiritus Patris vestri qui loquitur in vobis (Matth. X, 20): poplitem equidem minime a [b 1Kb] talia uncinarem. Sed de juvamine divino ob vestram intercessionem cum essem fissus, ad illicita [c 1Kb] mihi non audacter, sed obedienter salire, vel infleti articulum proclamando, et intentione mentis dicendo, hanc viam justificationum tuarum, Domine, fac ut intelligam (Psal. CXVIII, 27). Hoc [Col. 0566C] enim quod de quaesitis minoravit mea rusticitas; vestra charissima cudere non repedat sanctitas, compatiendo, cui non pigritiae causa optata implere dimisit, sed adversante delicto segnities menti adhaesit.




[Col. 0567]
INCIPIUNT EPIGRAMMATA DOMINI CYPRIANI ARCHIPRESBYTERI CORDUBENSIS SEDIS Ad petitionem ADULFI edita [a 1Kb] .



I.
[Col. 0567A]

Hoc opus illustri comitis clarescit Adulfi,
Qui sumptis propriis librorum teca novavit;
Qua novi habentur, veteresque in ordine libri
Testamenti veri inhianti ad aethera victum
Pergere mansurum parat, et tollere clamat;
Hoc cibo quis fuerit pastus, haud aggravat exta [b 1Kb] ,
Nec ventrem farcit, sed crebre spiritum alit.
Hinc fons perspicuis paradisi surgit a limphis:
Hic dulcis haustus effluit in pectoris antro,
Hic largos latices per mundi compita mittit
Haec forisque renidet argenti claro metallo,
Et intus cluit spiritalis gratiae dono.
Obtulit nempe Deo praedictus comes Adulfus
Memoriam penes Aciscli martyris almi,
Cordoba sacrata conditus qua sistit in aula.
Vernulus patronus jam fastus [c 1Kb] testis alumnus,
Ut tantillo tantus dignetur impendere martyr,
Obtineat meritis Christus ut scelera sua
Tergat, atque animam carnali claustra relicta,
[Col. 0567B] Coelicolis glomeret felici in sede beata.
Oblatis bonis fueris dum lector adeptus,
Adsis pro me Deo acclinis posco Adulfus:
Suscipe nunc, nate Fredenande Kare, tuendam
Tecam, quam ipse tuus comptam patravit Adulfus,
Ut legens relegas, et puro pectore serves,
Si illius praeceptis libens consenseris ipse,
Securus ad aulam poteris conscendere coeli.



II. Item ejusdem ad petitionem Zoy'i sui in fidem Bibliothecae [d 1Kb] , quam scripserat Saturnino archidiacono.


Laudum vota tibi Zoylus gratus persolvere nitor
Christo Redemptori auctori, et Domino meo:
Cujus fultus ope tantum explevi laborem.
Dum finem adieris istius thecae legendo,
Pro me Deum preceris, lector, intente deposco;
Sic valeas Christo post aevum frui securus.



III [e 1Kb] .


[Col. 0567C] Terge luctum moerens, parta virentia vides,
Alesque pipant, diverso modulamine voces.
Et liquor meri currat in ore temeti.



IV. Ejusdem Cypriani cujus supra.
[Col. 0568A]

Renidet in manu flabellum comitis almi,
Litteris conscriptum aureis, ut competit illi,
Nomine Guifredus ex sacro gurgite dictus.
Ut pellat aestum aura suadente flabello,
Trade libens comes gloriosae conjugi illud,
Simili ut modo incumbentem dissipet aestum
Guisindae dictae, et tuo in latere nexae.



V. Item alii ejusdem in flabello.


Guisindis dextram illustris adorna flabelle,
Praebe licet falsos ventos, ut temperet aestum
Tempore aestivo defluxa membra refovens.
Pansus et officium implens per [f 1Kb] omnia tuum.



VI. Epitaphium quod isdem in sepulcro domini Samsonis edit metro heroico.
[Col. 0568B]

Quis quantusve fuit Samson clarissimus abba,
Cujus in urna manent hac sacra membra in aula,
Personat Hesperia illius famine fota.
Flecte Deum precibus, lector, nunc flecte peroro
Aethera ut culpis valeat conscendere tersis.
Discessit longe notos plenusque dierum.
Sextilis namque mensis die vicesima prima.
Sextilis namque mensis primo et vicesimo sole.
   Aera DCCCCXXVIII.



VII. Item epitaphium ab eodem editum.


Nobilis hic exstat Hermildis in busto locata,
Quae Christo famulans temnendo saeculi pompam.
Hic jubilans plaudensque heroum conscendit in aulam.



VIII. Epitaphium super tumulum sancti Joannis confessoris.
[Col. 0568C]

Carceres et diva Joannes ferrea vincla
Christi amore tulit: hac functus in aula quiescit.




ANNO DOMINI DCCCLXX.
BERNARDUS MONACHUS FRANCUS.




[Col. 0569]
BERNARDI ITINERARIUM Factum in loca sancta anno DCCCLXX.
(Apud Mabill., Act. ss. ord. S. Bened. tom. IV, ex ms. codice bibliothecae Remigianae apud Rhemos.)

[Col. 0569A] 1. In nomine Domini visendi [supple causa] loca sanctorum duobus memet sociavi fratribus in devotione charitatis: ex quibus unus erat ex monasterio beati Innocentii Beneventani, alter Hispanus: Francia vero est nativitatis meae locus. Igitur adeuntes in Urbem, domni pontificis Nicolai praesentiam obtinuimus cum sua benedictione, necnon ejus auxilio peragendi desideratam licentiam.

2. Inde progressi venimus ad montem Garganum, in quo est ecclesia sancti Michaelis sub uno lapide, super quem sunt quercus glandiferae, quam videlicet ipse dicitur dedicasse: cujus introitus est ab aquilone, et ipsa quinquaginta homines potest recipere in se. Intrinsecus ergo ad orientem ipsius angeli habet imaginem; ad meridiem vero est altare, super [Col. 0569B] quod sacrificium geritur, et praeter id nullum munus ibi ponitur. Est autem ante ipsum altare vas quoddam suspensum, in quo mittuntur donaria, quod etiam juxta se alia habet altaria, cujus loci abbas vocabatur Benignatus, qui multis praeerat fratribus.

3. De monte autem Gargano abeuntes, per centum quinquaginta milliaria venimus ad civitatem Barrem Saracenorum, quae dudum ditioni subjacebat Beneventanorum. Quae civitas, supra mare sita, duobus est a meridie latissimis muris munita; ab aquilone vero mari prominet exposita. Hic itaque petentes principem civitatis illius, nomine Suldanum, impetravimus cum duabus epistolis omne navigandi negotium. Quarum textus epistolarum principi Alexandriae, necnon et Babyloniae, notitiam vultus nostri [Col. 0569C] vel itineris exponebat. Hi denique principes sub imperio sunt Amarmomini, qui imperat omnibus Saracenis, habitans in Bagada et Axiam, quae sunt ultra Hierusalem.

4. Exeuntes autem de Barre, ambulavimus ad meridiem XC milliaria usque ad portum Tarentinae civitatis, ubi invenimus naves sex, in quibus erant novem millia captivorum de Beneventanis Christianis. In duabus nempe navibus quae primo exierunt Africam [Col. 0570A] petentes, erant III [a 1Kb] captivi; aliae duae primo exeuntes in Tripolim deduxerunt similiter III.

5. In reliquis demum duabus introeuntes, in quibus quoque praedictus erat numerus captivorum, delati sumus in portum Alexandriae, navigantes diebus XXX. Volentes vero progredi in littus, prohibiti sumus a principe nautarum, qui erat super LX. Ut autem nobis copia daretur exeundi, dedimus ei aureos VI.

6. Inde progressi adivimus principem Alexandriae, cui ostendimus epistolam quam nobis dedit Suldanus: quae nihil nobis profecit, licet omnes illius epistolas dixerit se non ignorare. Quo urgente dedit ei unusquisque nostrum pro se XIII denarios; et fecit nobis litteras ad principem Babyloniae. Consuetudo praeterea illorum hominum talis est, ut quod [Col. 0570B] ponderari potest, non aliter accipiatur nisi in pondere. Unde accidit ut VI apud nos solidi et VI denarii faciant apud illos III solidos et III denarios. Haec Alexandria mari adjacet, in qua praedicans sanctus Marcus Evangelium, gessit pontificale officium. Extra cujus portam orientalem est monasterium praedicti sancti, in quo sunt monachi apud ecclesiam, in qua prius ipse requievit. Venientes vero Venetii navigio tulerunt furtim corpus a custode ejus, et deportarunt ad suam insulam. Extra portam occidentalem est monasterium quod dicitur ad Sanctos XL, in quo similiter monachi degunt. Ab aquilone est portus illius civitatis; a meridie habet introitum Geon sive Nilus, qui rigat Aegyptum, et currit per mediam civitatem, intrans in mare in praedicto portu.

[Col. 0570C] 7. In quo intrantes navigavimus ad meridiem diebus VI, et venimus ad civitatem Babyloniam, ubi regnavit Pharo rex, sub quo aedificavit Joseph XVI horrea adhuc manentia. Dum exivimus autem in Babyloniam, custodes ipsius civitatis deduxerunt nos ad principem, qui dicebatur Adelhacham, Saracenus, qui sciscitatus est a nobis omne negotium itineris nostri, de quibus scripta habemus principibus. Qua de causa ostendimus ei litteras de parte principis [Col. 0571A] Alexandriae, quod nihil nobis profecit: sed ab illo missi sumus in carcerem, donec post dies sex initio consilio cum Dei auxilio tredecim denarios unusquisque dedit pro se, sicut et superius. Qui quoque fecit nobis litteras, quas quicunque viderunt, in quacunque civitate aut in quocunque loco, nihil deinceps a nobis exigere ausi sunt. Erat enim secundus imperio Amarmomini praedicti. Postquam vero inferius nominatas civitates ingressi sumus, non prius permissi sumus exire quam chartam aut sigilli impressionem acciperemus, quod uno vel duobus denariis impetrabamus. Est itaque in hac civitate patriarcha domnus Michael, et super totum Aegyptum disponens gratia Dei ordinem omnium episcoporum, et monachorum, et Christianorum. Isti autem Christiani talem habent [Col. 0571B] legem apud paganos, ut pro posse personae suae unoquoque anno solvant tributum praedicto principi, ut vivant secure et libere. Istud autem tributum aut III, aut II, aut I exigit aureum, vel a viliori persona XIII denarios. Si autem talis est, ut non possit hos XIII denarios solvere, sive sit incola, sive advena Christianus, mittitur in carcerem, donec aut Dei pietate per angelum suum liberatur, aut ab aliis bonis Christianis redimitur.

8. Fluvium [f. Per fluvium] Geon, Sitimulh civitatem: de Sitimulh progressi sumus ad Mohalla, de Mohalla transfretavimus ad Damiatem, quae habet ab aquilonari mari civitatem Thanis, in qua sunt Christiani multi, aut enim religiosi hospitalitate nimia ferventes. Haec autem civitas nihil habet terrae, excepto [Col. 0571C] ubi sunt ecclesiae, et ubi monstratur campus Thaneos, in quo jacent trium instar murorum corpora eorum qui exterminati sunt tempore Moysi.

9. In civitate Faramea ibi est ecclesia in honore sanctae Mariae, in loco ad quem, angelo monente, fugit Joseph cum puero et matre. In illa civitate est multitudo camelorum, quos ibi ab incolis illius pretio locant advenae ad ferenda sibi onera propter desertum, quod habet iter dierum VI. Hujus deserti introitus a praedicta incipit civitate. Et bene desertum dicitur, quoniam nec herbam, nec alicujus seminis fructum affert, exceptis arboribus palmarum: sed tabescit ut Campania tempore nivis. Habet autem medio itinere duo hospitia, unum quod vocatur Albara, et alterum Albacara, in quibus negotia exercentur [Col. 0571D] a Christianis et paganis ejusmodi, quae necessaria sunt iter agentibus. In eorum vero circuitu nihil praeter quod dictum est gignit terra. In Albacara ibi est terra fecunda, usque ad civitatem Gazan, quae fuit Samson civitas, tum [in ms., tumis] opulentissima omnium rerum.

10. Deinde venerunt Alarixa; de Alarixa in Ramula, juxta quam est monasterium beati Georgii Martyris, ubi ipse requiescit. De Ramula ad Emmaus castellum; de Emmaus ad sanctam civitatem Hierusalem. Ibi habetur hospitale, in quo suscipiuntur omnes, qui causa devotionis illum adeunt locum [Col. 0572A] lingua loquentes Romana: cui adjacet ecclesia in honore sanctae Mariae, nobilissimam habens bibliothecam studio praedicti imperatoris [a 1Kb] cum XII mansionibus, agris, vineis et horto in valle Josaphat. Ante ipsum hospitale est forum, pro quo unusquisque ibi negotians in anno solvit duos aureos illi qui illud providet. Infra hanc civitatem, exceptis aliis ecclesiis, quatuor eminent ecclesiae, mutuis sibimet parietibus cohaerentes: una videlicet ad orientem, quae habet montem Calvariae, et locum in quo reperta fuit crux Domini, et vocatur basilica Constantini; alia ad meridiem; tertia ad occidentem, in cujus medio est sepulcrum Domini, habens IX columnas in circuitu sui, inter quas consistunt parietes ex optimis lapidibus: ex quibus IX columnis, IV sunt ante [Col. 0572B] faciem ipsius monumenti, quae cum suis parietibus claudunt lapidem coram sepulcro positum, quem angelus revolvit, et super quem sedit post peractam Domini resurrectionem. De hoc sepulcro non est necesse plura scribere, cum dicatur Beda in Historia Anglorum sufficientia dicere, quae et nos possumus referre. Hoc tamen dicendum quod Sabbato sancto, quod est vigilia Paschae, mane officium incipitur in ecclesia: et post peractum officium, Kyrie eleison canitur, donec veniente angelo lumen in lampadibus accendatur, quae pendent super praedictum sepulcrum: de quo dat patriarcha episcopis et reliquo populo, ut illuminet sibi in suis locis. Hic autem patriarcha Theodosius [supple vocabatur], qui ob meritum devotionis a Christianis est raptus [Col. 0572C] de suo monasterio, quod distat ab Hierusalem XV millibus; et ibi patriarcha constitutus super omnes Christianos, qui sunt in terra repromissionis. Inter praedictas igitur IV ecclesias est paradisus (vulgo, le parvis) sine tecto, cujus parietes auro radiant: pavimentum vero lapide sternitur pretiosissimo, habens in medio sui confinium IV catenarum, quae veniunt a praedictis quatuor ecclesiis, in quo medius dicitur esse mundus.

11. Est praeterea in ipsa civitate alia ecclesia ad meridiem in monte Sion, quae dicitur sancti Simeonis, ubi Dominus lavit pedes discipulorum suorum, in qua pendet spinea Domini corona. In hac defuncta traditur sancta Maria: juxta quam, versus orientem, est ecclesia in honore sancti Stephani, in loco in [Col. 0572D] quo lapidatus asseritur. Indirectum autem ad orientem est Ecclesia in honore beati Petri, in loco in quo Dominum negavit. Ad aquilonem est templum Salomonis, habens synagogam Saracenorum. Ad meridiem sunt portae ferreae, per quas angelus Domini eduxit Petrum de carcere, quae postea non sunt apertae.

12. De Hierusalem in valle Josaphat milliari, et habet villam Gethsemani cum loco nativitatis sanctae Mariae, in quo est in honore ipsius ecclesia permaxima. In ipsa quoque villa est ecclesia sanctae Mariae rotunda, ubi est sepulcrum illius, quod supra setectum [Col. 0573A] non habet, pluviam minime patitur. In ipso etiam loco est ecclesia in quo Dominus traditus est. Habet ibi quatuor mensas rotundas Coenae ipsius. In valle quoque Josaphat est ecclesia in honore sancti Leonis, in qua dicitur venturus Dominus ad judicium.

13. Inde venerunt in montem Oliveti, in cujus declivio ostenditur locus orationis Domini ad Patrem. In latere autem praedicti montis ostenditur locus in quo Pharisaei deduxerunt ad Dominum mulierem deprehensam in adulterio. Habetur ibi ecclesia in hononore sancti Joannis, in qua servatur scriptura in lapide marmoreo quam Dominus scripsit in terra.

14. In cacumine autem saepius dicti montis, milliari 1 a valle Josaphat, est locus ascensionis Domini [Col. 0573B] ad Patrem. Habetur ibi ecclesia rotunda sine tecto, in cujus medio, hoc est in loco ascensionis Domini, habetur altare sub divo patens, in quo celebrantur solemnia missarum.

15. Inde perrexerunt a Bethania, quae est ad meridiem, distans a monte Oliveti milliari uno, in descensu illius montis, in quo est monasterium, cujus ecclesia sepulcrum monstrat Lazari: juxta quod est piscina ad aquilonem, in qua jussu Domini lavit se ipse Lazarus resuscitatus, qui dicitur postea exstitisse episcopus in Epheso XL annis. In descensu etiam de monte Oliveti ad occidentalem plagam ostenditur marmor de quo descendit Dominus supra pullum asinae. Inter haec in vallem Josaphat, ad meridiem, est natatoria Siloe.

[Col. 0573C] 16. Inde transierunt in Bethlehem, ubi Dominus fuit natus, habens VI millia. Ostensus est illis campus in quo laborabat Habacuc cum angelus Domini jussit ei prandium ferre Danieli in Babylonem, quae est ad meridiem, ubi regnavit Nabuchodonosor, quam nunc serpentes ac bestiae inhabitant. Bethlehem ergo habet ecclesiam valde magnam in honore sanctae Mariae in cujus medio est scriptura sub uno lapide, cujus introitus est a meridie; exitus vero ad orientem, in quo ostenditur praesepium Domini ad occidentem ipsius scripturae. Locus autem in quo Dominus vagiit, est ad orientem. Habet ibi altare [Col. 0574A] ubi celebrantur missae. Juxta hanc ecclesiam est ad meridiem ecclesia beatorum martyrum Innocentium. Milliario denique uno a Bethlehem est monasterium sanctorum pastorum, quibus angelus Domini apparuit in nativitate Domini. Ad postremum XXX milliariis ab Hierusalem est Jordanis ad orientem, super quem est monasterium sancti Joannis Baptistae. In quibus quoque locis multa consistunt monasteria. Est inter haec ad occidentalem plagam Hierosolymae civitatis milliario uno ecclesia sanctae Mamillae, in qua sunt multa corpora martyrum, qui a Saracenis interfecti ab ipsa sunt ibi diligenter conditi.

17. De Hierusalem intraverunt in mare, et venerunt ad Montem-Aureum, ubi est crypta habens ibi VII alteria. Habet etiam supra se silvam magnam; [Col. 0574B] in qua crypta nemo potest prae obscuritate tenebrarum intrare, nisi cum accensis luminaribus. Ibidem fuit abbas domnus Valentinus.

18. De Monte-Aureo pervenerunt ad Romam, intra quam urbem ad orientalem partem, in loco qui dicitur Lateranis, est ecclesia in honore sancti Joannis Baptistae bene composita, ubi est propria sedes apostolorum [Leg. apostolicorum]. Ad occidentalem autem partem est ecclesia beati Petri, principis apostolorum, ubi ipse requiescit, cui in magnitudine non est similis ecclesia in universa terra, quae continet etiam ornamenta diversa. In qua etiam praedicta urbe innumerabilia corpora sanctorum requiescunt. Inde venerunt ad sanctum Michaelem ad duas Tumbas, qui locus est situs in [Col. 0574C] monte qui porrigitur in mare per duas leucas. In summitate hujus montis est Ecclesia in honore sancti Michaelis, et in circuitu illius montis redundat mare quotidie duabus vicibus, id est mane et vespere, et non possunt homines adire montem donec mare discesserit. In festivitate autem sancti Michaelis non conjungitur mare in redundando in circuitu illius montis, sed stat instar murorum a dextris et a sinistris. Et in ipsa die solemni possunt omnes, quicunque ad orationem venerint, omnibus horis adire montem: quod tamen aliis diebus non possunt.




ANNO DOMINI DCCCLXX.
WANDALBERTUS PRUMIENSIS MONACHUS.




[Col. 0573]
NOTITIA HISTORICA IN WANDALBERTUM.
(Fabric., Biblioth. med. et inf. Lat.)

[Col. 0573D] WANDALBERTUS, diaconus et monachus Prumiensis monasterii circa an. 850. Scripsit Martyrologium carminice, quod Bedae prius ascripserunt. Editionem novam Phil. Labbeus promisit in Bibl. nova mss., p. 64; integrum autem edidit Lucas Dacherius Spicil. tom. II, p. 39. Tom V, p. 305 editionis veteris sub finem p. 62 additur Carmen de Creatione mundi, quod [Col. 0574D] in editione priore Spicilegii desiderabatur. Adde Trithemium de Scriptor. Eccles., c. 316; Bulaeum, Hist. Univers. Parisiensis tomo I, p. 447; Bollandum in praefatione generali ad Acta Sanctorum, ante tom. I Januarii, p. 51; Baronium de Martyrolog. c. 9; Sollerium, praef. ad Usuardi Martyrologium, cap. 1, artic. 3. Vitam et miracula S. Goaris presbyteri jussu [Col. 0575A] Marcwardi, abbatis sui, conscripsit circiter an. 939, editam a Surio die 6 Julii; Mabillonio, Saeculo II Benedictino, p. 281. Miracula tantum, omissa Vita, dedit Joan. Pinius in Actis Sanctorum, tomo II Julii, p. 337. Vide Oudinum tomo II, p. 149, Hist. litt.. Gall., tom. V, p. 377. Praeteriisse pigeret editum a Dacherio Wandalberti Martyrologium interpolatum esse, siquid aliud maxime. Integrius ac purius legitur in ms., codice Bibliothecae Canonicorum S. Martini Lucensis. Interpolationis hujus unicum hoc ex multis specimen hic exhibendum duco ex mense Januario acceptum. Ibi vero ita legit Dacherianus codex:

Tum pridie nonas Augenti festa recurrunt.
[Col. 0576A] Codex cathedralis:

Tum pridie nonas Aggei festa recurrunt.
Ita profecto scripsit Wandalbertus; cum Aggei cujusdam martyris nomen hac ipsa die in Hieronymianis vetustis martyrologiis occurrat: hoc igitur sublato martyre minus noto, alterum sibi forte magis celebrem Augentum seu Augendum interpolator substituit; nisi forte non interpolatoris, sed imperiti exscriptoris hoc vitium esse malueris. Haec igitur dum recolo, subit animum cogitatio num operae pretium facturus sim si novam Martyrologii hujus editionem moliar; quod opportune tunc praestitero, cum novam Martyrologii a Florentino gentili meo excusi editio ex integro a me recensita novisque accessionibus illustrata proferetur in lucem.



WANDALBERTI PRUMIENSIS MONACHI MARTYROLOGIUM.
(Apud Acherium, Spicilegii tomo II.)




[Col. 0575]
MONITUM.

[Col. 0575B] Exscripserat sua manu Wandalberti Martyrologium doctissimus Bigotius, cum Bataviam inviseret, e codice scripto Isaaci Vossii, viri comitate singulari, ac politiori litteratura multarumque rerum scientia clarissimi. Ascripserant falso Wandalberti Martyrologium Venerabili Bedae Basileenses, illud ejus Ephemeridibus accensentes ann. 1563; deinde Molanus in dies distributum Usurdi Martyrologio, cuso Coloniae ann. 1568, subductis versibus nonnullis, interseruit: nunc integrum suo auctori ac nitori restitutum, una cum praefationibus soluta et stricta oratione concinnatis, atque iis quae Martyrologium subsequuntur (illa ipsemet Vossius descripsit misitque ad praefatum Bigotium cum Spicilegii tomo V finem imponerem), prodit in lucem. De Wandalberto pauca haec habet Sigibertus cap. 128 de Scriptoribus Eccles.: »Wandalbertus scripsit Martyrologium metrico stylo.« Trithemius vero plura de Viris illustribus ordinis S. Benedicti, cap. 36: »Wandalbertus, diaconus et monachus Prumiensis monasterii in dioecesi Trevirensi, [Col. 0575C] natione Teutonicus, vir in divinis Scripturis doctus, et in saecularibus litteris valde peritus, rhetor et poeta insignis, sermone clarus et nitidus, etc. Scripsit etiam metrice Martyrologion totius ann. l. 1, et alia plura quae ad meam notitiam non venerunt. Claruit sub Lothario imperatore, ann. Domini 854.« Miraeus verba repetit Trithemii, de Script. Eccles., cap. 316, ad ann. 840.

Wandalbertus autem Commendatione ad Caesarem, ubi Lotharium dilaudat, non obscure annum quo texuit Martyrologium exprimit, praecipue versibus istis:

Lustra per orbem
Quinque recurrunt,
Nomine postquam
Clarus et armis,
Caesariana
Jura retentas.
[Col. 0575D] Ubi aut ab imperio Lotharii ducit initium Wandalbertus cum Ludovicus Pius anno 817 coronatum voluit filium imperatorem; aut ab eo tempore quo [Col. 0576B] Romae anno 823 a Paschali papa Lotharius fuit inauguratus. Si prius, addas quinque lustra, sive viginti quinque annos, tum 842 salutis annum numerabis; si posterius, 848. Suum vero Martyrologium aetatis annum agens trigesimum quintum se confecisse testatur in Conclusione.

Trinis ecce decenniis
Vitam dego miser; quintus et insuper
Aevi curriculis orbis adest atque meatibus

Molanus in praefatione ad Usuardi Martyrologium, c. 5, de Wandalberto, ingenue fatetur ipsius Martyrologium e Bedae Ephemeridibus mutuatum esse; deinde subinfert: »In indice quodam variarum bibliothecarum, qui ante annum 80 aut circiter conscriptus est, et Lovanii asservatur, quaesivi Mss. Wandalberti exemplaria, sed unicum tantum indicabatur in bibliotheca Regularium Lovanii in Valle S. Martini, ubi tamen nunc non est, quomodocunque id acciderit: et proinde aequi bonique consulas, candide [Col. 0576C] lector, quod Wandalbertus non satis castigatus prodeat.«

Denique Florus, quem mire laudat Wandalbertus in praefatione, non martyrologus notatur, cujus meminere Usuardus, Ado, et alii, sed junior ipso, nimirum acerrimus ille, Carolo Calvo imperante, Ecclesiae Lugdunensis pro gratia Christi et libero arbitrio propugnator. Legesis Miraeum ubi supra ad Sigiberti cap. 92.

Hactenus Acherium exscripsimus, docte, ut solet, de Wandalberti Martyrologio disserentem: nunc ea monebimus de quibus lectorem certiorem fieri necesse est. Ac primum quidem a nobis ascriptum est Poemation in Hexaemeron, quod Wandalbertus ipse asserit se Martyrologio suo subjunxisse. Nam cum deesset in eo codice Bigotii quo Acherius usus erat, alterum codicem vir ille studiosus deinde comparavit, ex quo id descripsit R. P. D. Edmundus Martene, nobisque humanissime communicavit.

[Col. 0576D] Non haec sola fuit Bigotiani codicis utilitas; imo fuit vel minima; ejus enim ope loca prope infinita emendavimus, ac versus qui desiderabantur restituimus [Col. 0577A] haud paucos, perinde atque e vetussimo codice regio, quicum priorem editionem contulerat Stephanus Baluzius anno, ut ipse monet, 1676.

In hoc inter versus idem Baluzius reperit descripta nescio cujus opera haud pauca sanctorum nomina, quae edi oportere judicavimus, quod cum ad alia utilis esse posset haec diligentia nostra, tum ad [Col. 0578A] intelligendum saepe, nonnunquam ad emendandum Wandalbertum. Porro inter illa sanctorum nomina, librarius notari maxime voluit S. Martialem ac S. Leonardum; nam hujus nomen majusculis litteris exaravit, illi etiam beatissimi titulum addidit, unde conjicio codicem e Lemovicensi provincia in Urbem esse advectum.




[Col. 0577]
PRAEFATIO AUCTORIS.

[Col. 0577A] Domino OTRICO WANDALBERTUS salutem dicit.

Veteri et perantiquo praecepto monemur ut parere majoribus, morem gerere aequalibus, consulere minoribus studeamus. Ego quia tibi [a 1Kb] , charissime, ut minori, quod cogitatu ipso nefas judico, consulere nequeo; in te enim ipso tibi, ut revera sapientem decet, omnis opis consilium totiusque prudentiae copiam [Col. 0577B] esse perpendo; morigerari vero sicut aequali sensus et ingenii tarditate non valeo, quod primum constat, ut majori parere et obsecundare viribus cunctis et omni facultate desidero: maxime quod incessanti et infatigabili studio ac benevolentia me, postquam longe a patria rebusque domesticis, non tam exsulare, quam degere coepi, tua ope, consilio, providentia et liberalitate fultum intelligo; nec leviter pecco, si cum morem gerere nequeo, parere pro ingenii paupertate refugio. Itaque quod inopinato studio ex me, et inevitabili constantique auctoritate petiisti, ut per anni totius spatium occurrentes quot diebus sanctorum festivitates et solemnes undecunque Christianorum votorum celebritates metro digererem; feci ut potui, non tam artis usu atque solertia, [Col. 0577C] quam tua devotione, et immerito erga me sanctorum ad id peragendum adjutus, ut confido, favore.

In quo opere quia solemnium dierum certissima comprehensio non leviter nec facile pro librorum varietate constabat, ope et subsidio praecipue usus sum sancti et nominatissimi viri Flori, Lugdunensis Ecclesiae subdiaconi, qui ut nostro tempore revera singulari studio assiduitate in divinae Scripturae scientia pollere, ita librorum authenticorum non mediocri copia et varietate [b 1Kb] , cognoscitur abundare. Ab hoc ego sumptis veteribus emendatisque codicibus, Martyrologicum librum a Kalendis Januariis ad finem anni per dierum singulorum occurrentes festivitates metro edidi, praemissa, ut congrue existimavi, [Col. 0577D] Invocatione ad Deum, Allocutione ad omnes qui forte erunt lectores, commendatione ad te, operis hortatorem, et ad Caesarem benignissimum Lotharium argumentique sive propositionis diverso metro descriptione: et addita post editum Martyrologium, conclusionis hymnique in omnes sanctos editione; cui etiam operi distinctionem mensium singulorum [Col. 0578A] adjeci apertam brevemque secundum usus Gallici dispositionem, et horarum diurnarum vulgarem in nostris regionibus dimensionem: quod utrumque a superiori opere nequaquam discrepare putavi. In fine praeterea totius operis, de creatione mundi [c 1Kb] per ordinem dierum sex breve carmen addidi, et explanationem mystici sensus in homine accipendi subjunxi, [Col. 0578B] ut ea quae de totius anni cursu descripseram, repetita ab initio mundanae creationis explanatio commendaret.

Hoc opus quia diverso editum metro constat, necessarium existimavi genera ipsorum metrorum breviter explanare, ut non modo ipsum opus, sed ea quibus digestum est metra, omnibus qui id legendum dignabuntur sumere, manifestem. Itaque Invocatio, quam in principio totius opusculi propterea posui, quod omnis scientia ex Deo manans, ab ipso sit merito poscenda (quanquam alii in opere poetico Propositionem primam esse velint), metro Choriambico, Tetrametro, Acatalectico, Asclepiadeo decurrit. Asclepiadeum autem ab Aesculapio, qui Graece vocatur Asclepios medicinae repertore, cujus laudes [Col. 0578C] hoc metri genere frequentatae sunt, vel ab aliquo ejusdem nominis poeta est appellatum. Metra enim frequenter ab inventoribus, nonnunquam a frequentatoribus, interdum et ab eis quorum memorias celebrant, appellantur. Acatalecticus vero versus est, cui nulla ad plenitudinem sui syllaba deest, sed legitimo numeri fine concluditur. Tetrametrum porro carmen est, quod quatuor pedibus currit, quod in choriambicis, dactylicis, et anapaesticis metris accipitur, in quibus dimetrum, trimetrum, tetrametrum, pentametrum, et hexametrum per simplices pedes computamus: nam in iambicis trochaeisque metris, quia brevia sunt, supradictos numeros per duplices pedes accipimus. Choriambicum autem a choriambo pede, quo proprie currit, vocatur. Constat enim primo [Col. 0578D] pede spondaeo, secundo et tertio choriambo, quarto pyrrhichio; et cum choriambus primam et ultimam longas, duas medias syllabas breves habeat, quae simul sena tempora complent: si spondaeum pyrrhichio copulemus, totidem syllabas totidemque tempora facimus; ac per hoc non tam pyrrhichio et [Col. 0579A] spondaeo metrum hoc quam proprie choriambo decurrit. Invocatio ergo, hoc metro composita, quadraginta quatuor versibus constat; qui quaterni coeuntes undenos majori complexione versus efficiunt.

Allocutio autem, quae lecturos commonens invitat, metro Dactylico, Tertrametro, Catalecticoque, a pede scilicet frequentiori, et numero pedum quaterno atque una, quae ad plenitudinem metrici numeri, deest syllaba, appellato decurrit: constat enim spondeo, dactylo, catalecto, itemque dactylo, et spondaeo. Cumque hoc metrum dactylo proprie constet, si catalectum spondaeo addas, erunt ratione syllabarum tres dactyli et unus spondaeus, atque a plenitudine dactylicarum syllabarum, una tantum syllaba deesse videbitur; quamquam ratione temporum dactylus, [Col. 0579B] qui una longa et duabus brevibus constat, spondaeo, qui duas syllabas longas habet, par et aequalis existat. Itaque Allocutio praedictis pedibus currens sexaginta octo versiculos continet, qui similiter, ut priores, quaterno numero conjuncti, septemdecim majores versus efficiunt.

Porro Commendatio metro Phaleucio, Pentametro, Hendecasyllabo constat, quod a numero undecim syllabarum Graece Hendecasyllabum, a numero pedum quinque Pentametrum, ab inventore sive frequentatore Phaleucium appellatur. Decurrit autem primo pede spondaeo, secundo dactylo, tertio, quarto quintoque trochaeo; quamvis ultima syllaba indifferenter in omnibus metris accipiatur et frequenter trochaeus in spondaeum, spondaeus in trochaeum, [Col. 0579C] in pyrrhichium iambus, iambusque in pyrrhichium, per ultimas syllabas transeat. Igitur Commendatio priore sui parte, hoc metro composita, sex et triginta versibus impletur, qui item per quaternam complexionem novem majores versus explere noscuntur. Posterior pars Commendationis, ad Caesarem edita, metro constat Dactylico, Dimetro, Acatalecto, quod dactylo tantum currit atque spondaeo, neque aliqua syllaba ad plenitudinem indiget. Haec pars quadraginta duosque versiculos continet, qui seni simul coeuntes septem majori conjunctione faciunt versus.

Reliquum deinde opus ad completum Martyrologium, heroico carmine, quod a gestis virorum fortium frequentatis appellatur, et hexametro numero [Col. 0579D] pedum constat, excurrit: in quo metro, praeter ultimum, qui spondaeum tantummodo sive trochaeum recipit, et penultimum locum, qui dactylo solummodo impletur, reliqua loca licenter dactylum spondaeumve recipiunt. Quod opus ab initio Propositionis [Col. 0580A] usque ad completum Martyrologium, heroicos versus nongentos et quadraginta continet.

Sequitur deinceps Conclusio, ad complendum Martyrologium pertinens, quae mixto Choriambico, hoc est Glyconio, Asclepiadeo Alcaicoque contexitur: quae metra ab auctoribus sive frequentatoribus nominata Glycone, Asclepio et Alcaeo: Glyconium quidem spondaeo, choriambo, pyrrhicio: Asclepiadeum spondaeo, duobus choriambis, pyrrhichio: Alcaicum vero spondaeo, tribus choriambis, pyrrhichioque decurrunt. Eadem Conclusio viginti quatuor versiculos praedicta conjunctione metrorum complexa octo majores versus ternis simul coeuntibus reddit. Huic hymnus in omnes sanctos succedit, qui metro constat Dactylico, Pentametro Sapphico, quod a muliere, [Col. 0580B] quae Sappho dicta, hoc genus metri reperit, appellatum; quinis pedibus, hoc est trochaeo, spondaeo, dactylo, duobus trochaeis decurrit; eique post tres versus semper comma heroicum additur, quod dactylo constat atque spondaeo; ita efficiuntur in diversa tres versus pariles, et membrum heroicum, quae complexio in supra dicto hymno octo majores, minores versus reddit viginti quatuor, commata nihilominus addens octo: haec, ut supra memoravi, ad finem complexionemque praecedentis Martyrologii pertinent.

Deinde sequitur descriptio duodecim mensium, quae nominum in singulis etymologias, signorum nomina et stellarum, in signis numeros ususque temporum ostendit. Huic descriptioni cohaeret horarum [Col. 0580C] per menses omnes dimensio. Quod opus versibus heroicis quadringentis et quinquaginta completur.

In fine totius libelli superest de creatione mundi brevis et aperta descriptio cum additione mystici sensus in homine super creatione rerum accipiendi: quae descriptio metro Pherecratio constat, quod a Pherecrate inventore sive frequentatore nuncupatum spondaeo, dactylo, spondaeoque contexitur, quamvis pro ratione novissimae syllabae, ultimus spondaeus frequenter in trochaeum mutetur. In hac descriptione ternis versibus in unum coeuntibus, minores ducenti octoginta quinque, majores nonginti octo efficiuntur. Ita in omni hoc opere diversorum metrorum variarumque mensurarum versus sunt, ab Invovocatione ad Deum usque ad mundanae creationis [Col. 0580D] comprehensionem, mille nongenti novemdecim. Haec ita complexus sum, ut tibi, Charissime, cui totius opusculi sicut cunque constiterit munus assignabitur nihil hic incognitum dubiumve remaneat. Bene Vale.




[Col. 0579]
SEQUENTIS METRICI OPERIS TEXTUS.



INVOCATIO [a 1Kb] .
[Col. 0579D]

[b 1Kb] Celsi cuncta parans, conditor aetheris,
Orbis principium, luminis editor
[Col. 0580D] Iuventorque, boni fons sine termino.
Audi quod precor et supplico servulus,
Plebis tu caput et gloria candidae,
[Col. 0581A] Albis fulgida praetextaque vestibus
Agnum quae sequitur; lotaque sanguine
De cunctis placet empta et data gentibus.
Hanc terris colit, et praedicat omnibus
Votis accumulans optima gaudia
Concors Ecclesia, et mox modulantium
Festivo sociat carmina coetui.
Haec nunc curriculis vota sub annuis,
Per quos emineant et redeant dies,
Exponam breviter credita carmine,
Comprendens acies bellaque fortium,
Quorum, Christe Deus, pro meritis mihi
Cunctorum veniam hic annue criminum.
Servo confer opem, missaque desuper
Caecum de tenebris jam revocet manus,
[Col. 0581B] Rector; nempe tuo nulla renititur,
Nulla est imperio dura potentia:
Armis tu poteris vincere fortibus,
Fallens ne Zabuli vincat iniquitas,
Tandem sic satis ad tartara per scelus
Cunctum perque nefas, perque probra omnia,
Casu flebiliter tendere pessimo;
Oblectetque tuis vivere legibus.
Felix coelicolis permanet in quibus
Regem [a 1Kb] praesidiis vita perennibus,
Summum quando piis tu resides bonum,
Explet quos jugiter te sitiens amor.
Spei nil superest [b 1Kb] , ad veniam mihi,
Vitae nec potior suppetiis, nisi
Pressum tu releves, aeger et anxius
[Col. 0581C] Succumbensque ruam mortis ad infima.
Munus nunc operis permodici tamen
Sanctorum in numero de populo tibi,
Rector, quodque tuo profero nomini,
Gratum de sterili sit rogo carmine.
Hymnum personet hic mens humilis tibi,
Devotusque canat te modulans homo,
Unum cui jugiter cum Patre gloriam
Agmen praedicat in saecula lucidum.



ALLOCUTIO.


[c 1Kb] Christum quisque cupis cernere, et alto
Decernis animum figere coelo,
Spei certa videns signa beatae,
Magnorum sequere hic gesta parentum.
[Col. 0581D] Illi saepe Deum cernere sueti,
Praestantes opibus, corpore fortes,
Condignae ac sobolis germine fulti,
Illustrant meritis saecula sanctis:
Illi divitiis sponte relictis,
Cunctis et viridi tempore rebus
Contemptis, Superum regna videntes,
Monstravere suis abdita signis.
[Col. 0582A] Illi et vivifico famine pleni,
Visis ac monitis coelitus acti,
Venturum Dominum vocibus atque
Portentis variis edocuere.
Illos, factus homo est, perditoque et orbi
Salvando adveniens, ore manuque
Instructos, populum misit in omnem,
Mundi ut perficeret rite salutem.
Illos verus amor Regis ad astra
Vexit martyrii stemate claros,
Insignesque pii flore cruoris,
Quorum nunc radiat terra triumphis.
Illos quin etiam celsa venustat
Doctrinae et meriti gloria magni,
Qui verbo Ecclesiam, qui prece, quique
[Col. 0582B] Signis, quique libris instituere.
Illis est proprius splendor honorque,
Qui Christi niveo tegmine fulti
Vicerunt stabili mente minantem,
Mulcentemque simul carnis amorem.
Illis est etiam fama perennis,
Quae expertum viridis corporis ignem
Calcarunt penitus coelibe vita,
Praecinctaeque Dei tegmine lumbos.
Illis nec modicum est culmen honoris,
Servatis thalamis, quae pietate
Compserunt socium rite cubile;
Natos quaeque Deo sponte dicarunt.
Illorum superat fama per aevum
Conspectus hominum, cunctaque mundi
[Col. 0582C] Temnentes, eremum qui coluere,
Coelestem meriti sumere panem.
Illorumque nitet nomen, in unam
Quos egit [d 1Kb] pariter lex sacra mentem,
Patrum qui monitis colla manusque
Summisere, Dei lege jugati.
Illorum pietas nec minus alto
Praefulget merito, qui sua Christo
Largiti, egregia forte perennes
Nunc gazas retinent, regnaque coeli.
Sic nos multiplici praeduce norma
Christus sancta vocat; sicque minorum
Praelucent oculis, lumina Patrum
Sic multa est meriti causa beati:
Nec nos velle sequi prava pudebit?
[Col. 0582D] Quae vult, quaeque vetat, quae jubet almi
Lex verbumque Patris nosse valebit;
Doctrix quemque fides veraque purgat,
Finis qui fuerit; quaeque beati hinc
Excessus requies; quaeve recursus [d 1Kb]
Nunc anni memorent bella piorum,
Monstrabit modico hic corpore codex:
Hunc si velle potes, lector opime,
[Col. 0583A] Fac velis animo nosse benigno:
Nulli hic namque subest mens pia culpae,
Christo quod poterit sponte dicavit.



COMMENDATIO.


[a 1Kb] Vera sume [b 1Kb] librum fide sacratum,
Sincera hunc reserans legensque mente,
Scribendum tibi, quem pio rogatu
Hortatuque jubes, amice dulcis.
Hoc nam gratificum libro videbis
Digestum breviter tibi sciendi
Questum cum replicans volensque munus,
De jusso inspicies labore tandem.
Quondam Hieronymus sacer quietum
Vitae deseruit statum modumque,
Aggressus veteris novaeque legis
[Col. 0583B] Romano eloquio probare libros.
Augustine, tuum perennis aevi
Nomen, fama gerit, Pater, per orbem,
Qui Christi Ecclesiam doces, et omne
Errorum perimis, fugasque vulgus.
Sic martyr quoque Cypriane Christum
Doctrina, atque pio cruore clamas.
Ore et Hilarius micat beato:
Scriptis Ambrosius manet, atque magnis
Pollet Gregorius, nitetque laude
Dictorum. Volitat Juvencus, illi
Conjunctis spatiis Arator haeret,
Prudentique Deum canendo vivis.
Multos sic memorans honor revolvit
Scriptis qui propriis manent librisque,
[Col. 0583C] Gaudens quos legit et frequentat orbis,
Quamvis morte obita hinc abisse cernat.
Nobis exiguum subest loquendi, et
Scribendi ingenium; negat priorum
Nos aequare locum, vicemque vatum
Exilis copiae loquacis usus.
Aggressi tamen hic novum piumque
Carmen proferimus Deo, tibique
Hoc qui mente pia rogas, amice,
Tu nostro petimus fave labori.



AD CAESAREM.


Tuque favendo,
Caesar, adesto,
Sceptra parentum
Qui pietate,
[Col. 0583D] Quique benigna
Lege gubernas.
Te moderator
Nam Deus orbis
Jussit habenas
Flectere avitas
Imperiique
Sceptra paterni.
Teque periclis
Ipse paratis
Exuit olim,
Deque cruenta
Caede furentum
Saepe reduxit.
Aurea celso
Vertice Roma
Te decorando
Nomine sanxit
Caesaris, orbi
Mox fore regem:
Itala primum
Te duce tellus
Eminuit; post
Francia, temet
[Col. 0584A] Sceptra regentem
Mundus adorat.
Lustra per orbem
Quinque recurrunt,
Nomine postquam
Clarus et armis
Caesariana
Jura retentas.
Tempora Christus
Longa videntem
Te regat, omnis
Te veneretur
Teque tremescat
Purpura regem.



PROPOSITIO.


Carmine qui vacuas captavi saepius auras,
Rumores vulgi quaerendo stultus inanes;
Aggrediar tandem veram de carmine laudem
Quaerere, et aeternum mihi conciliare favorem,
Spectandos breviter signans actusque, virosque,
Atque dies fixo reditu [c 1Kb] volvente per orbem,
Ordine quae lustrent scribens solemnia quemque?
Hic mihi nonnunquam sanctorum nomina, leges
[Col. 0584B] Carminis excedens, sed non mutilanda vocandi
Est censura; bonos veniam pietate merebor.



COMPRENSIO TEMPORUM, MENSIUM, DIERUM, ATQUE HORARUM.


Per varios orbem rerum natura meatus
Distinxit, moderante Deo, mortalibus aegris;
Alternis jugiter vicibus noctemque diemque;
Aestatem atque hiemen, autumni, verisque tepore;
Bissenisque simul discretum mensibus annum.
Primum quaeque suis horarum tempora punctis
Excrescunt, tum bis duodenae temporis horae
Luce diem et tenebris complent ab origine furvis,
Nuncque dies parili spatio, noctesque feruntur:
Nunc celerante die [d 1Kb] fuscis nox tenditur alis:
Nocte brevi rursus curru lux incita fulvo,
[Col. 0584C] Ad summos axes solarem provehit orbem.
Hebdomas hinc septem complectitur integra soles;
Quatuor hebdomades vulgarem volvere mensem
Dicuntur; sed quos soles statuere priores,
Ordine diverso menses numeroque feruntur:
Junius, Aprilis, September, et inde November,
Bis bina hebdomada constat, geminisque diebus.
Mensis tum Jani, Augustus simul atque December,
Martius, Octimber, Maiusque et Julius aucti
Quatuor hebdomadis fulgent, ternisque diebus.
Solus quem Februo mensem Numa addidit auctor,
Bis denis tantum patet octonisque diebus.
Tempora solarem variantia quatuor annum,
Ver, aestas, autumnus, hiems: flos, fructus, honorque
[Col. 0584D] Mensibus alludunt spatiata ex ordine ternis.
Has leges natura dedit, quo tempore primum
Conditor omnipotens mundum formavit, et orbis
Terrarumque modis concrevit semina miris.
Has etiam docti prius advertere parentes,
Et liquere suis, anni crescente rotatu,
Hebdomadis pariter quinquagenis geminisque
Ter centum sexagenis quisque diebus.
[Col. 0585A] Hinc Nonas, Idus, statuerunt atque Kalendas:
Scilicet ut vario distinctus ordine mensis,
Humanos relevans mulceret rite labores,
Festiva exciperent cum fessas otia plebes,
Donaque solemnes populus proferret ad aras.
Haec docuit populum Aegypti de morte redemptum,
Edita per Moysen veteris conscriptio legis,
Sabbata quae sanxit, novilunia, Paschaque sanctum,
Jejuniique dies statuit temporibus anni
Certis inflexa servari lege per aevum,
[Col. 0586A] Agni quae typico signatam sanguine plebem.
Agno, azymo pane, et lactuca pavit agresti.
Omnia quae nostram signarunt festa salutem,
Nos docuere Deum, Christi qui morte redempti,
Religione dies sacramus praeduce cunctos.
Ergo age quas teneant solemnia festa Kalendas,
Martyria illustrentque dies quos clara per orbem,
Quos confessorum laus sancta et vita coronet,
Virgineis thalamis quae sint sua vota diesque,
Carmine promamus: mentem pie suffice Christe.




[Col. 0585]
INCIPIT MARTYROLOGIUM WANDALBERTI.



JANUARIUS.
[Col. 0585B]


Dies 1

Primum nunc Jani vocitatum nomine mensem
Unde sacratus eat, recolat quae festa canemus.
Quod veteres coluere Patres, umbramque futuri
Lex posuit, sancta Christi de Virgine nati
Circumcisa caro, Jani sacrat ecce Kalendas.
Basiliusque sacer meritorum splendet honore.
Eufrosina simul nitet, Almachiusque beatus.

Dies 2

Macharius quartum Nonarum dedicat astrum [a 1Kb] ,
Qui tenuit docuitque eremi pius accola morem.

Dies 3

[Col. 0585C] Tertia Nonarumque dies celebrat Genovefam.

Dies 4

Tum pridie Nonis Augenti festa recurrunt.

Dies 5

Hinc Nonas Simeon confessor possidet almus:
Papa Telesforus is ipsis pariterque coruscat.

Dies 6

Octavo ante Idus agitur Theophania sancta.

Dies 7

Septima ab Aegypto Christum celebratque relatum:
Antiochena suum recolit quoque plebs Lucianum.

Dies 8

Iduum post sexto, Eugeniano vota feruntur:

Dies 9

[Col. 0585D] Quinto, Vitali, Fortunato, et Revocato.

Dies 10

Quarto Melciades, Paulusque eremita, beato
Sublati fine, aetherea laetantur in arce.

Dies 11

Salvius hinc ternas Carthagine consecrat Idus.

Dies 12

Plebs Itachia suum pridie recolit Ciriacum.

[Col. 0586B] Dies 13

Idibus Hilario Pictavae militat urbis
Plebs devota, suo Pastor quam fulsit honore.

Dies 14

Quam nonam et decimam constat Februi ante Kalendas
Esse diem, Felix sacer et confessor adornat.

Dies 15

Bisque novenam Habacuc simul et Michaeas honorant.

Dies 16

Septima post decimam Marcelli Martyris, atque
Pontificis summi meritis et nomine fulget.

Dies 17

Sextaque cum decima Antoni virtute dicatur:
Haec etiam socio Geminorum pollet honore,
[Col. 0586C] Lingona quos uno celebrat plebs marmore tectos.
(Tum quoque nubiferi penetrat sol sidus aquari)

Dies 18

Quinta et dena simul Prisca pro martyre gaudet.

Et sancti Volusiani confessoris.


Dies 19

Bis septena Niceto Hautmaroque coruscat.

Mariae et Marthae.


Dies 20

Tertia post decimam Fabiano praesule [b 1Kb] floret:
Cui parili Sebastianus virtute cohaeret,
Roma quem vectum Suessio laeta frequentat.

Dies 21

[Col. 0586D] Bissena est Agne quam virgo et martyr honorat.

Et sancti Fructuosi episcopi


Dies 22

Undecimam Levita potens Vincentius ornat

[Col. 0587A] Dies 22

Huic et Anastasium virtus conjungit opimum.

Dies 23

Post Emerentianae decimo laus emicat ampla.

Dies 24

Nono martyrium Babilae virtusque coruscat.

Et Timothei, discipuli Pauli Apostoli.


Dies 25

Octavo ex Saulo [a 1Kb] conversum gloria Paulum:
Projectumque suum celebrans Arvernus adornat.

Dies 26

Septima moxque dies Polycarpi sanguine fulget,
Smyrnae quem vero celebrant pro rege crematum.

Dies 27

[Col. 0587B] Punica terra suum sexto veneratur Avitum [b 1Kb] :
Sulpicius, Batildis et Aldegundis quoque vernant.

Coelestini et Victuriae.


Dies 28

Quintum progenies Romana Agnes dicat almae
[Lux, decus orbis, amor patriae, luctusque, dolorque,
Excelso imperii caput exaltatus honore,
Tum Carolus migrans Ludovico sceptra reliquit.]

Dies 29

Quarto martyrium Papiae Maurique refulget:
Tum quoque Valerio Treviri pro praesule gaudent.

Dies 30

[Col. 0587C] Tertiaque Hippolytum Antiochenae personat urbi.

Dies 31

Saturnine tuum egregium, Tircique tropaeum,
Victorisque simul Jani determinat orbem.


Gelasii et Ursini. In Alexandria, Zotici, Ammoni, Ciriaci, Gemini, et passio sanctorum Gallicini et aliorum quindecim sacerdotum. In Africa, Victoris et Polycarpi.



FEBRUARIUS.


Nunc etiam Februi texemus carmine cursum,
[Col. 0587D] Quaeque ferat pariter festorum signa dierum.

Dies 1

Brigida virgo potens, Februas sibi prima Kalendas
Scotorum sancit miro celebrata favore.

In Graecia, sanctorum Polycarpi, Dionisii. [Col. 0588A] In Scotia Brigidae virginis, et sancti Sur. . . . .


Dies 2

Quartum Nonarum templo illatus dicat Agnus,
Quo lustrante Deo vivum plebs credula templum
Mente pia locat, acceptum sternitque tribunal.

Dies 3

Ternis et Nonis Lupicino festa sacrantur:
Hisque cruore pio Celerinus cum Celerina
Enitet Ignatius, Laurentinusque beati.

Dies 4

Tum pridie Nonas Aquilinus vindicat almus;
Antistesque nitet Phileas cum Philoromo.

Et natale sanctorum Forosenproni, Gemini, [Col. 0588B] Gelasi, Magni, Donati, Aquilini; item Donati, Timothei.


Dies 5

Siccaniae populos Nonis sibi subdit Agathes
Virginis eximio virtus celebrata decore.

In Oriente, Patras civitate, ordinatio episcopatus sancti Andreae apostoli.


Dies 6

Idibus octonis martyr Dorothea coruscat.

Syracusa civitate, passio sanctae Luciae virginis. Romae, via Appia, sanctae Sotheris virginis. Et depositio sancti Amandi.


Dies 7

Augule septenis [c 1Kb] mundum vincendo triumphas.
(Tum quoque ver clarum primos erumpit in ortus.)

[Col. 0588C] Et sanctorum Amnionis, Stacioni, Saturnini.


Dies 8

Senas Dionysius ornat, et Aemilianus.

Et sanctorum Pauli episcopi et Tirsi.


Dies 9

Quinis Amonem [d 1Kb] recolunt pia vota beatum.

Alexandria, Pauli, Dionysii et Ammonis.


Dies 10

Sother, Irenaeus, et Scolastica virgo quaternis,
Egregia pariter meritorum laude nitescunt.

In Niviala monasterio, sanctae Geretrudis [Col. 0588D] virginis. Et sancti Silvani episcopi.


Dies 11

Ternis hinc Desiderius Lugduna coronat
Moenia, Partemio et Calocero Roma refulget.

In Africa, Victoris, Januarii, Vitalis, Zotici, Cyriaci.


[Col. 0589A] Dies 12

Eulaliae festum pridie, sanguisque coruscat.
Urbs Barcilon eximia quae martyre gaudet.

In Africa, Damiani, Juliani, Victoris, Felicis, Secundi. Et Simplicii episcopi.


Dies 13

Idibus aethereum Julianus scandit honorem,
Sponsa beata [Basilissa] animum coelo cui jungit ovantem.

In Alexandria, Tulliani, Ammoni. Lugduni, depositio sancti Stephani.


Dies 14

Tum decimo sextoque die praeeunte Kalendas
Martyr Vitalis [a 1Kb] nitet, et Felicula virgo,
Atque Valentinum memorant sua gesta beatum.

[Col. 0589B] Felicis et Zenonis, et sanctorum Germani et Juliani.


Dies 15

Hinc decimo et quinto meritum clarescit Agapes.
Hocque die caesos poenis veneratur acerbis
Brixia Faustinum celebrem, sanctumque Jovitam

In Antiochia, natale Joseppi, Apollonii, Romani, Zosimi, et Agape virginis.

(Hoc etiam geminos scandit sol sidere pisces.)

Dies 16

Quartus cum decimo Juliana martyre lucet
[Col. 0589C] Onesimumque colit Paulo doctore beatum.

In Africa, Maximi, Vincentii, Pauli. Et depositio Tetradi episcopi.


Dies 17

Tertius ac decimus Policroni festa revolvit,
Donatique, fides, sanguis quos junxit et ara.

Et passio sanctorum Secundiani, Justae, Romulae, Silvani.


Dies 18

Bissenumque diem Martialis sanctus honorat.

In Africa, natale sanctorum Rutuli, Silvani, Secundi, Damasi, Pauli, Marcelli, Gemini.


Dies 19

[Col. 0589D] Publius undecimum simul et Julianus adornant.

Et natale sanctorum Marcelli, Tullii, item Juliani, Lampasi, Maiuli, et Julii.


Dies 20

Mox decimus laudem recolit famamque Coronae [b 1Kb] .

Apud Cyprum natale Potamiae, Romae, via Appia, depositio Gagi episcopi. Et [Col. 0590A] alibi, Victoris, Coronae, et aliorum decem.


Dies 21

Victorine tuo nonus de nomine fulget.

In Africa, natale sanctorum Secundini, Servuli, Sirici, Saturnini. Et alibi, Crispini, Rustici, Justici, Amatoris.


Dies 22

Octavoque Petri cathedra et doctrina coruscat,
Urbs laeta Antiochi quo primum praesule vernat.

Nicomedia, natale sanctae Teclae virginis, et sanctae Concordiae.


Dies 23

Septimus eximio Polycarpi splendet honore,
Presbyter ore fidem Christi qui jussa secutus
[Col. 0590B] Martyrio turbam potuit servare fidelem.

In Africa, Zenonis, Arionis, Hippolyti, Zenonis, Eliruli.


Dies 24

Sextus apostolica radiat virtute Mathiae,
Bissextusque loco hoc quartoque intexitur anno.
Occultumque diu caput hoc Baptista retexit.

Et passio sanctorum Nicotori, Claudiani, Dioscori et Sarapionis.


Dies 25

Quinta dies Crescenti augetur laude beati.

In Africa, natale sanctorum Donati, Justi, Herenei, Aurelii, Ingenuae In Pamphylia, natale sanctorum Nestoris et [Col. 0590C] Castae.


Dies 26

Nestore quartus [c 1Kb] ovat, socio pariterque Theone.

Et natale sanctorum Alexandri, Abundantii . . .


Dies 27

Tertius Hesperiae Leandro antistite floret.

Dies 28

Machario pridie Rufinus jungitur almus.

In Thessalonica, natale sanctorum Alexandri, Abundanti, Severiani, Januari. In civitate Smyrnae Asiae, sanctorum Serviliani . . .

Hic finis Februi concludit lumina mensis.


Natale Celeris pupilli, Claudiani, Quinti et Mansueti.



MARTIUS.
[Col. 0590D]

Martius insigni feriatus tempore, demum
Quorum praemineat [d 1Kb] breviter dicemus honore

Dies 1

Martis Donatus tenet, Albinusque Kalendas.

Kal. Martias, sancti Donati, Abundanti, et depositio Albini episcopi.


Dies 2

Senis mox Nonis Heraclus Paulusque coluntur.

[Col. 0591A] In Caesaria Cappadociae, Lucae episcopi et Januarii.


Dies 3

Quinas Magra pio Nonas defendit amore:
His et Emitherius, Chelidonius [a 1Kb] , atque Marinus,
Asteriusque micant effuso sanguine clari.

Et sanctorum Felicis, Justi, Fortunati. In Africa, Felicis, Emetri.


Dies 4

Lucius hinc papa pretiosa morte quaternis,
Martyrum et octingentorum turba optima fulget.

Nicomedia, passio sanctorum Adriani cum aliis numero triginta tribus.


Dies 5

Ternas martyr habet meritorum nomine Focas,
[Col. 0591B] Sanguine qui mortem vicit, virtute draconem.

Antiochia, passio sanctae Socae. In Africa, Petri, Eusebii, Justi, Siriae, Saturnini et Marci.


Dies 6

Victorinus ovat pridie, Victorque retrusi.
Carcere, qui celso penetrarunt astra volatu.

In Nicomedia, Victoris, Claudiani, Perpetuae Felicitatis, Jocundi, et Revocati.


Dies 7

Nonis Felicitas micat et Perpetua, castam
Quae Christo vitam felici morte dicarunt.

In Mauritania civitate, passio sanctorum Perpetuae et Felicitatis.


Dies 8

[Col. 0591C] Idus octavas martyrque Cyrillus, et una
Consimili retinet venerandus honore Rogatus.

In Nicomedia Quintili episcopi.


Dies 9

Septenis Quadrageno sub milite festum
Armeniae recolunt unum sacra festa Minoris.

In Armenia Minori Sebastiani, et millia quadraginta quorum gesta habentur. In Africa, Philippi, Rogati.


Dies 10

Senis, Gaius, Alexanderque coluntur; eisdem
Quadragena et bina cohaeret turba cruore,
Quos pariter saevo celebramus praeside [b 1Kb] caesos.

[Col. 0591D] In Alexandria, Eracli, Zosimi, Alexandri et Agapae virginis.


Dies 11

Candidus hinc quinas sibi Valeriusque retentant.

In Carthagine, Candi, Valeri, Quirilli, Marciani. In Nicomedia, Eunuchi, et Gurgoni.


Dies 12

Quartam mox Iduum finis tuus, alme Gregori

[Col. 0592A] Dies

Consecrat, aeterna coelum quo laude petisti.

Romae, depositio sancti Innocenti episcopi.


Et natale sancti Felicis.


Dies 13

Presbyter et ternas Macedonius implet, honesta
Conjuge Patricia, et nata comitante Modesta.

In Thessalonica Domiciani, Lucae, Severini, Silvani, Concessi et Marcialis.


Dies 14

Eufrosius pridie, Petro cum martyre fulget.

In Africa, Alexandri, Mammeri, Frontonis et Naboris martyrum.


Dies 15

Thessala plebs Idus Matrona martyre servat.

In Cappadocia, sancti Longini. In Hierosolymis [Col. 0592B] natale sancti Jacobi apostoli, fratris Domini. Et Lucae evangelistae.


Dies 16

Septima post decimam Aprilis de more Kalendas
Praecedens, Cyriaci et Largi splendet honore,
Smaragdique simul pretioso sanguine vernat.

In Nicomedia Castori, Dionysii, Sereni, Quiriacae, Eugeniae et Juliani.


Dies 17

Bisque octona tuo, Patrici, nomine pollet.
Scottica gentilem miserate per oppida cultum.
Haec quoque Gertrudae redduntur vota beatae.

[Col. 0592C] Alexandri episcopi, et sancti Patricii.


Dies 18

Praesul Alexander ter quinam possidet: altam
Presbyter et Romam Pigmenus [c 1Kb] sanguine lustrat.
Hac aries soli vernantia lumina pandit.
Conditor hac rerum lucem Deus condidit altus
Hancque diem primam formando protulit orbi.

In Campania, Quinti, Rogati, Luciani, Saturnini, Victoris et Mauri.


Dies 19

Bis septena Joanne eremi cultore coruscat.

In Caesarea, Theodori presbyter. In Africa, Ammoni, et depositio sancti Leonti [Col. 0592D] episcopi et confessoris.


Dies 20

Tertia cum decima Cutberti laude nitentes
Angelorum ducit per mystica gaudia plebes.

In Antiochia, sancti Joseph. In Syria, Pauli, Claudi, Exsuperi, Victurici, Valentini.


Dies 21

Tum duodena fide Benedicti et nomine fulget,
Coenobiale decus duce quo laetatur in orbe.

[Col. 0593A] Dies 21

(Haec spatiis aequat paribus noctemque diemque:
Haec quoque sole novo lunam stellasque micare
Vidit in exortu sub luce quarta dierum.)

In Alexandria, Serapionis monachi, Lucae, Amatoris.


Dies 22

Undecimae antistes tribuit pia lumina Paulus
Quo jure exsultat proprio Narbona magistro.
(Haec primum [a 1Kb] celebrat perfecto lumine Pascha.)

In Africa, Saturnini et aliorum novem.


Dies 23

Felix hinc decimam, et Theodorus cum Juliano.
[Col. 0593B] Ornant, eximia virtutum laude ferendi.

In Provincia, Pauli, Juliani. In Antiochia, Theodori presbyteri.


Dies 24

Romulus et nonam, pariterque Secundulus implet.

Hic concurrentes inveniuntur. In Africa, Agapiti, Rogati. In Mauritania, Felicis et Saturnini.

Angelus octava venturum nuntiat Agnum.

Dies 25

Agnus et ipse cruci mundi pro morte levatur.

Hierosolymis, Dominus noster Jesus Christus crucifixus est. Et passio sancti Jacobi apostoli. Et Annuntiatio sanctae Mariae.

[Col. 0593C] (Hic Deus omnipotens [b 1Kb] Adam de pulvere psalmat,
Nomina et apta ponit cunctis animantibus Adam.)

Et immolatus est Isaac.


Dies 26

Septima Montanum memorat cum conjuge sancta.
Atque simul quadrageno cum martyre passum.

In Antiochia, Timothei, Diogenis et Maximi, Theodori episcopi. In Africa, Victoris, Saturnini. In Sebaste civitate, natale sancti Petri episcopi et confessoris.


Dies 27

Agni surgentis resplendet sexta triumpho.

[Col. 0593D] Resurrectio Domini nostri Jesu Christi. Et in Africa, Maurili, Successae, Matutinae, Donati. Et in Caesarea, natale Mariae.


Dies 28

Quinta Priscus, Alexander, Malcusque coluntur [c 1Kb] :

[Col. 0594A] Dies 28

Hanc quoque Guntramnus migrans rex optimus ornat.

In Caesarea, Rogati, Dorothei, Audactae, Alexandri. In Tharso Ciliciae, Castoris. Et depositio beati Idiloni monachi.


Dies 29

Eustathius quarta virtutis laude coruscat,
Abba Columbano nituit qui rite magistro.

In Nicomedia, Pastoralis, Victurini, Saturnini, Julianae, et aliorum trium. In Antiochia, Theodori presbyteri.


Dies 30

Tertia Domnino [d 1Kb] comite et Victore refulget.

In Thessalonica civitate, Domni, Palatini, et alibi, Victoris, Marcellini, Eulaliae virginis. Aurelianis, depositio Pastoris.


Dies 31

[Col. 0594B] Diodolus pridie emicat Anesusque beati.
Sic Martis volvens determinat orbita mensem.


In Africa, natale sanctorum Corneli et Valeriani.



APRILIS.


Purpureo quem flore sibi ver sancit Aprilem
Dicemus quibus attollat sua gaudia festis.

Dies 1

Virgineo insignes Agape et Chionia [e 1Kb] serto
Aprilis socio sacrant sibi jure Kalendas.

In Armenia Minori, natale SS. Quintiani, Victoris et Secundi.


Dies 2

Lugduni quartis Nonis sacer urbe Nicetus.

In Africa, natale sanctorum Quiriani et [Col. 0594C] Reginae. Lugduni Gall. Niceti episcopi.


Dies 3

Evagrius ternis splendet, martyrque Benignus,
Atque pari [d 1Kb] fulget Theodosia virgo nitore.

In Sicilia, natale sancti Pancrati. In Caesarea Palaestinae, natale sanctae Theodosiae virginis, et passio sancti Evagri et Benignae.


Dies 4

Ambrosius pridie aethereum penetravit honorem.

Extrema incensio lunae Paschalis. In Mediolano, depositio sancti Ambrosii, episcopi. In Africa, natale sanctorum Urbani, Saturnini et Successi.


Dies 5

Nonis virgo pia de morte refulget Herene.

[Col. 0594D] In Nicomedia, natale sancti Claudiani. In Aegypto, natale sanctorum Mariae, Nicanoris.


Dies 6

Idibus octavis Sixtus martyrque sacerque
Praeminet, Adriano mortem sub Caesare passus.

[Col. 0595A] In Macedonia, Timothei, Diogenis. In Africa, Donati et Epiphani.


Dies 7

Diogenes septenis Eleususque feruntur.

In Antiochia Syriae, natale sanctorum Machariae, Maximae. In Alexandria, natale sancti Pelusi presbyteri.


Dies 8

Maximus et senas Idus tenet atque solutor.

In Africa, natale sanctorum Timori, Conexi. Et alibi, Concessi, Ammoni et Successi.


Dies 9

Lampade septena quinis micat Idibus alto
Virgineus radians simul aethere flosque decorque.

In Sirmia, quinque virginum quarum nomina Deus novit. Et alibi, Demetri.


Dies 10

[Col. 0595B] Ezechiel vates sancto dicat ore quaternas.

In Alexandria, Donati, Concessi, Saturnini.


Dies 11

Pontifice et summo ternae irradiante Leone
Splendent, ore, manu, Christi qui pavit ovile.

Natale sancti Leonis papae. In Mauritania, natale Maximi, Hilari. In Nicomedia, natale Eustorgi presbyteri.


Dies 12

Julius antistes pridie Romana revisit
Moenia, catholico clarus pro dogmate pastor.

In Africa, natale sanctorum Cypriani, Donati. In Pavingo civitate, Constantini episcopi.


Dies 13

[Col. 0595C] Idibus Ermingilde patrem, rex alme, furentem
Persentis, verum referens de morte triumphum.

In Chalcedonia, sanctae Euphemiae virginis. Pergamo Asiae, Polycarpi episcopi.


Dies 14

Octava et decima Maias superante Kalendas
Valerianus ovat, fraterque Tiburcius [a 1Kb] : ipsos
Maximus effuso comitatur sanguine miles.

Dies 15

Septima Olympiadam decimae conjuncta beatam
Monstrat, eamque simul defendit Maximus alter.

[Col. 0595D] In Mesopotamia Archelai, Cypriani, Diogenis diaconi, cum duobus fratribus.


Dies 16

Sexta et dena Chariso [b 1Kb] , Calistoque refulget.
Quos mare septena mersos cum plebe beavit.

In Achaia Corinthi, Crytiani. In Mauritania Basiliae, Faustini et Luciani.


[Col. 0596A] Dies 17

Mappalicus quinta decima Hermogenesque Petrusque
Collucent, merito, virtute, et sanguine clari.

In Antiochia natale sanctorum Petri diaconi, et Hermogeni.


Dies 18

Bis septena Eleutherius, martyr quoque sancta
Anthia praecellunt, vitam moriendo secuti.

Dies 19

Gaio, Aristonico, Rufo, Hermogene, atque Galata
Tertia cum decima Expedito et martyre fulget.

In Laubace monasterio depositio sancti Ursmari, episcopi et confessoris.


Dies 20

[Col. 0596B] Marcellinus, Domninus, Vincentius aeque
Nomine bissenam radiant, festoque, fideque,
Festaque Synesii [c 1Kb] celebrantur martyris almi
Pontificis tumulo, doctrina, et morte beati.

Romae, Victoris episcopi. In Antisiodoro civitate, depositio sancti Martini, episcopi et confessoris.


Dies 21

Undecima Gaius pariter Simeonque coluntur.

In Terracina Campaniae, passio sancti Caesarii diaconi. Et alibi, depositio Aprunculi episcopi.


Dies 22

[Col. 0596C] Terni presbyteri decimam, ternaque coronant
Palma, Parmeniusque [d 1Kb] , Elimenes, Crysotelusque.
Hac quoque divino patuerunt prodita nutu
Corpora, martyrio Ecclesiam lustrantia trino,
Dionysii, Rustici, Eleutheriique beati.

In Africa, civitate Gerapoli, natale sancti Philippi apostoli. In Senonas civitate depositio beati Leoni, episcopi et confessoris; et Anania, Azaria, et Misael.


Dies 23

Felicemque sacrum gemino dignumque ministro.
Nona docet, Fortunatumque, et Achillea junctos.
[Col. 0596D] Hac etiam invicto mundum qui sanguine temnis,
Infinita refers Georgi sancte tropaea.

In Valentia civitate, natale sancti Felicis presbyteri, et Achillei diaconi.


Dies 24

Martyr Alexander triceno martyre laetus
Ac terno, octava Lugduni moenia sancit.

[Col. 0597A] In Alexandria, natale sanctorum Coronae. virginis, Victoris, Zoticae et Faustini.


Dies 25

Mox evangelico Marcus tonat ore beatus,
Septima quo capit eximium redimita morte nitorem.
(Extrema ac Paschae celebrant sua gaudia festum.)

In litania majore. Et in Laubace monasterio, sancti Erminoni episcopi.


Dies 26

Sextaque pontificis recolit certamina Cleti,
Ricarioque nitet victae cultore beatae.

In Africa, honorati, Pauli, Felicis.


Dies 27

Quinta Anastasium papam celebramus; eidem
Antimus antistes digna virtute cohaeret.

[Col. 0597B] In civitate Tarso Ciliciae, natale sancti Castori. In Nicomedia, Stephani episcopi, et Antoni presbyteri.


Dies 28

Quartaque Vitalem Christi pro nomine caesum
Commemorat, vitam meruit qui morte perennem.

In Pannonia, Eusebi episcopi. In Biturica, sancti Eutici, et sancti Vitalis.


Dies 29

Tertia pontifices ara, meritisque dicatos
Agapium, pariterque Secundinum veneratur.

Et sancti Germani episcopi. In Nicomedia, Prudentii, Martialis, Theodorae virginis.


Dies 30

[Col. 0597C] Martyrii Jacobus similem et Marianus honorem
Sortiti pridie, finem metantur Aprili.


Romae, depositio Quirini episcopi, Clementis, Luciani et Saturnini.



MAIUS.


Hinc Maium aestivo primum, sub sole calentem,
Quae longisque ferat promenus vota diebus.

Dies 1

Maias prima sacrat Christi Doctrina Kalendas,
Frater et his Domini Jacobus micat, atque Philippus:
Hieremiasque simul vatum celebratur opimus:
[Col. 0597D] Rexque Sigismundus fuso pro sanguine regnat.
Androcusque die [a 1Kb] martyr veneratur eodem,
Alpia quem magnum Gallorum gentibus effert.

Dies 2

Sextis hunc Nonis Athanasi magne refulges,
Arria quo primum periit victore colubra.

[Col. 0598A] In Arminia civitate natale Ermogenis et Germani. Dedicatio sancti Petri.


Dies 3

Praesul Alexander quinas et Eventius, ornant,
Theodolusque Dei pariter pro nomine caesi:
His quoque celsa crucis radiant vexilla repertae [b 1Kb] .

Et sancti Juvenalis, Alexandri, Eventi et Theodoli.


Dies 4

Sylvanus quartas, Antonia cum Floriano
Perpetua cingunt meritis virtute decori.

In Africa natale Felicis, Urbani. Et in Caesarea, natale sancti Silvani.


Dies 5

Stelliferum ternis Christus transcendit Olympum:
[Col. 0598B] Hilarioque Arelas pollet; Vienna Niceto.

Dies 6

Praecelsum pridie celebrant Romana Joannem
Templa Dei, qui pleno hausit de pectore verbum.

Dies 7

Morte pia Nonas Juvenalis sanctus honorat.

Augustiduno, depositio beati Placidi presbyteri.


Dies 8

Idibus octonis Mediolani urbe coruscat
Martyr praecipuo venerandus Victor amore.

Et natale Stephani et Eutici.


Dies 9

Ter centum radiant septenis Idibus una
Martyrio denique [c 1Kb] simul decorante beato.
(Torrida tumque novis consurgit frugibus aestas)

[Col. 0598C] Romae, via Latina, natale sancti Beati confessoris.


Dies 10

Senis Gordianus et Epimachus ob unam
Caeduntur Christi pariter laudemque fidemque:
Has quoque Job patiendi exemplo sanctus honorat.

Dies 11

Quinas eximio antistes splendore Mamertus
Insignit, solemne Deo qui ferre litamen
Jejunii instituit ternis sub luce diei.

Et Martini episcopi.


Dies 12

Virgo tuos colimus comites Domitilla quaternis,
Nerea, Pancratium, cum quis et Achillea sanctum,
[Col. 0598D] Primus apostolico docuit tinxitque lavacro
Quos Petrus, egregia Romae cum Virgine junctos.

Dies 13

Servatium ternis veneramur in Idibus almum.

Et dedicatio ecclesiae beatae Mariae. Et in Trajecto, depositio sancti Servatii episcopi.


[Col. 0599A] Dies 14

Pachomius pridie, Victorque, simulque corona
Splendent, hic eremita potens, illique cruoris
Martyriique Deum socia virtute secuti.

In Asia, sancti Maximi. In Mediolano, Victoris, Felicis et Rustici.


Dies 15

Pontifices septem Hesperiam simul Idibus ornant.

In Sirmia, natale Timothei. Augustiduno, natale sancti Projecti episcopi.


Dies 16

Septima Timothei cum dena nomine fulget,
Veridica Paulus docuit quem voce beatus.

In Eraclia, natale sanctorum Aquilini, Heracli et Paulini.


Dies 17

[Col. 0599B] Sextaque cum dena Peregrino martyre vernat.

In Roma, Partimi, Liberi episcopi. In Alexandria, Serapionis.


Dies 18

Quintam cum decima martyr Dioscorus implet.
(Hic Gemini aestivo jungunt sua sidera soli.)

Dies 19

Bis septena Pudentiana virgine claret.

In Alexandria, natale sancti Areni diaconi. In Caesarea Cappadociae, natale sancti Pauli.


Dies 20

Cum dena terram retinet fulcitque Basilla,
Baudeliusque simul trabeatus sanguine vernat.

[Col. 0599C] Et depositio Fausti episcopi.


Dies 21

Bis sena Polius, Eutychius [a 1Kb] atque Timotheus:
Praesul et hac martyrque Deo Valens venerandus,
Augia te laetis ducit per gaudia votis.

Dies 22

Undecimam Castus sacer, Aemiliusque dicarunt.

Et translatio corporis sanctae Helenae virginis.


Dies 23

Lingonicam decima Desiderius sacrat urbem
Antistes, martyrque Dei galeatus amore.

Dies 24

Donatianus Namnetes cum Rogatiano
Fratre, pio exornat fidei certamine, nona.

[Col. 0599D] In porto Romano, natale sancti Vincenii. In Galliis civitate Namnetis, natale sanctorum Donatiani et Rogatiani.


Dies 25

Octava Urbanus meritorum stemmate fulget,
Infula quem, doctrina simul, sanguisque beavit.

Mediolano, depositio Dionysii episcopi.


[Col. 0600A] Dies 25

Augustine, tuum commendat septima nomen,

Dies 26

Lactea quo retinent Anglorum millia verbi
Principe, quo Christum domiti sensere Britanni.

Dies 27

Julius hinc sextum miles martyrque venustat.

In Alexandria, natale sanctorum Aquilini presbyteri, Evangelii.


Dies 28

Quinto Parisii Germanum turba frequentat:
Tum quoque pontificem celebrat sua Roma Joannem.

Dies 29

Maximine tibi quarto Trevir alta coruscat.

Et depositio sancti Maximi episcopi.


Dies 30

Tertius Hucberto, papa et Felice dicatur.

[Col. 0600B] In Antiochia, natale sanctorum Sici, Palatini, qui multa tormenta passi sunt.


Dies 31

Tum pridie Petronilla Petri de germine sancto
Fulgida virgo micat, Christi trabeaque [b 1Kb] decora:
Cantius, et Cantianus cum Cantianella
Collucent. Maium haec claudunt solemnia mensem.


Romae, via Aurelia, natale sanctorum Processi et Martiniani.



JUNIUS.


Junius imbrifugo [c 1Kb] aestatis sub caumate fervens,
[Col. 0600C] Templa quibus festa velet de fronde canemus.

Dies 1

Junia origo tuum sustollit in astra nitorem
Pamphile, martyrio doctor venerande beato.
Martyris huncque diem festum Nicomedis adornat.

Kal. Junii dedicatio sancti Nicomedis, et sancti Claudii.

Hac quoque [d 1Kb] sanctus conscendit ad astra Jovinus.

Dies 2

Marcelline sacer, Petre et exorcista quaternis.
Nonis communem dignamque litatis ad aram:
[Col. 0600D] Lugdunique pio Blandina vocatur honore,
Quadragenaque simul clara octonaque coruscum
Cum plebe devexit [e 1Kb] flammisque undisque monile.

Dies 3

Pergentius item Laurentiusque cruoris,
Et generis ternas gemino fulgore venustant.
[Col. 0601A] Aureliana suum plebes recolitque Lifardum.

In Africa Quirini, Gagi, Donati, Romae Marcae et Saturnini.


Dies 4

Martyr et antistes pridie sacra vota Quirinus
Accumulans, proprio Christum de sanguine placat.

Romae, natale sanctorum Expergenti, Philippi.


Dies 5

Nonis antistes fulget Bonifacius, Anglis
Editus, ad Christum Oceani qui traxit alumnos.
Frisonum puro submittens colla lavaro.

In Aegypto Marciami.


Dies 6

[Col. 0601B] Octonas Idus Ceratus episcopus ornat,
Urbem qui fulcit Gratiano principe dictam.

Nividuno civitate Amanti, Luci. Et depositio beati Claudi episcopi.


Dies 7

Paulus septenas praesul tuus, alta Byzanti.

Dies 8

Progenies meritumque pium quos junxit et ara,
Gildardus senas pariterque Medardus honorant.

In Caesarea Cappadociae, Luciani martyris.


Dies 9

Quinas Primus habet, juncto sibi Feliciano.

Passio sancti Vincenti martyris.


Dies 10

Quartae Basilide, et bis deno martyre vernant.

[Col. 0601C] In Nicomedia, natale sancti Zachariae. In Antisiodoro depositio sancti Censuri episcopi.


Dies 11

Barnabas ternas exornat apostolus Idus.

Romae, natale sanctorum Restituti . . . . Et alibi Naboris et Felicis.


Dies 12

Cyrinus pridie effulget, Nazarque Naborque:
His et Basilidem [a 1Kb] festo sociamus eodem.

Dies 13

Idus illustrat Felicula virgo cruore,
Lac Petronilla tibi, verbum quam junxit, et aetas.

In Africa, Luciani, Fortunati, Crescentiani.


Dies 14

[Col. 0601D] Octavo Julii et deno ante exordia mensis
Vates Eliseus simul Abdiasque refulgent:
Hic quoque Valerio et Rufino martyre gaudet.

Aurelianis civitate, depositio sancti Aniani episcopi. Et Elisei prophetae, et Feliculae.


Dies 15

Septeno deno Vitus cum virgine clara
[Col. 0602A] Margarita, martyrii splendore nitescit.
Hocque Modestus [b 1Kb] , et alma nitet Crescentia virgo.

In Sicilia natale, sanctorum Modesti et Crescenti.


Dies 16

Sedecimo Cyricus, Julita cum genitrice
Clarescit vera Christi pietate fideque.

Et aliorum sanctorum quadringentorum martyrum.


Dies 17

Quindecimus septem quinquagenisque ducentis
Martyribus jocundam mittit ad astra coronam.
(Ardentis penetrat quoque Phoebus sidera Cancri.)

[Col. 0602B] Aviti presbyteri.


Dies 18

Quartum cum deno pretioso sanguine fratres
Marcellianus pariter Marcusque sacrarunt:
Hunc quoque Balbina lustrat meritumque decusque.

Dies 19

Gervasius ter denum Protasiusque coronant.

Dies 20

Vitalisque pater natos sequitur duodeno.
(Centro hic solstitium medio summoque corruscat.
Tum Caesar Ludovice, cruento tempore functe,
In plures partes cessura sceptra relinquis.)

Dies 21

Martyr Rufinusque undeno et Marcia pollent.

Dies 22

[Col. 0602C] Albanus decimo defendit laude Britannos:
Paulinusque Nolam meritis et nomine lustrat.

Et octingenti septuaginta novem martyres.


Dies 23

Anglorum nono Ediltrud de germine fulget.

Dies 24

Octavo natus colitur Baptista Joannes.

Dies 25

Septeno Romam Luceia [c 1Kb] exornat amore
Sancta pio, bis deno et bino martyre laeta:
Rex quibus Aceias socio collucet honore.

Et natale sancti Amandi confessoris.


Dies 26

Sextum martyr habet Paulus simul atque Joannes,
Germine, amore, fide, virtute, et sanguine fratres:
[Col. 0602D] Cum quibus augusto radiat Constantia serto.

Thessalonica civitate, Luciae virginis, et Avietae regis. Et sancti Salvii martyris.


Dies 27

Hesperiam quinto antistes martyrque Zoelus
Martyribus cumulat junctus denisque novemque.

In Spaniis, Criscentis, Juliani, Clementis et Marcellini.


[Col. 0603A] Dies 28

Praesule quartus ovat, verbi et doctore Leone.

Et vigilia apostolorum Petri et Pauli.


Dies 29

Tertius auratam sustollit ad aethera Romam
Martyrio pariter Petri Paulique beato.

Dies 30

Lemovicum pridie [a 1Kb] colitur Martialis honore
Junius his celsum festis determinat orbem.


In Africa, natale sanctorum Timothei, Zotici.



JULIUS.


Julius hinc flavis humeros redimitus aristis
Quos supplex, aris veneransque colat memoremus.

Dies 1

Primus qui veteris populi legisque sacerdos
[Col. 0603B] Exstitit incensi primusque litavit ad aram,
Aaron orditur Julii sacratque Kalendas.
Has quoque contemptor mundi Carilefus honorat:
Salvius et sanctus Scalditum littora visit.

Egolisma civitate, depositio beati Eparchii confessoris, et sancti Galli.


Dies 2

Processus sextas retinet cum Martiniano
Nonas, martyrii laeto irradiante decore.

Et sancti Amati confessoris. Et sanctae Monegundis.


Dies 3

Pontifices quinas Anatolius, Eulogiusque.

In Edessa civitate, translatio corporis sancti Thomae apostoli, qui passus est in India.


Dies 4

[Col. 0603C] Lauriane, tenes meritorum nomine quartas:
Ossaque Martini tumulo mutata venustant.

Dies 5

Domitius ternas dicat, et clarissima Zoe.
Auxit martyrio coetum quae jure beatum.

In Sicilia Agathonis. Et in Tonis civitate, natale Secundini. Et Isaiae prophetae, et Triphonis.


Dies 6

Eximius vatum pridie defectus in orbe
Martyrio Isaias, virtute, atque ore coruscat.
Tranquilline simul duplici splendore refulges,
Sanctorum genitor, sanctos comitate [b 1Kb] peremptos:
Tumque Goar Christi colitur famulusque sacerque.

[Col. 0603D] Et octava apostolorum Petri et Pauli.


Dies 7

Pantaeni Nonis splendet meritumque fidesque.

In Alexandria, Apollonis. Et octava S. Martialis apostoli.


Dies 8

Octono ante Idus Cilianus, Procopiusque.
Excellent, Christum virtute et more secuti.

[Col. 0604A] In Sicilia Pancrati. In Eraclea Joannis et Primoli.


Dies 9

Audax septeno pariterque Anatona claret:
Nec minus et contemptor opum sacer eminet Effrem.

In Tonis civitate, natale sanctorum Vitali et Fraterni episcopi. Theodosi episcopi et Generosi.


Dies 10

Sexto germana Christo pro sorte coronam
Progenies septena dicat, Felicitas alma
Quam genuit, gratamque Deo praemisit ad aram.

Romae, Priscillae et natale septem fratrum. Et sanctae Petrosae.


Dies 11

Martyrio quintum sancit Januarius, atque
[Col. 0604B] Consimili decorat Pelagia sancta nitore.
Tum Beneventatis translata [e] montibus almi
Justa Patris [c 1Kb] Benedicti, nunc Liger altus honorat.

Et sancti Arnulfi confessoris, et Rustici presbyteri, et sancti Savini.


Dies 12

Hermagoram quarto supplex Aquileia frequentat,
Antistes precibus populum qui fulcit et urbem.

Et natale sanctorum Fortunati, et Armigeri, et sancti patris Arsenii.


Dies 13

Tertius Aegyptum praesentat Serapioni:
Atialus et martyr coelesti flore virescit [d 1Kb] .

[Col. 0604C] In Alexandria Serapionis, Evangelii, Zenonis. Trophinae virginis. Et sanctae Praxedis virginis.


Dies 14

Antistes pridie et martyr petit aethera Focas.

Lugduno Gall. natale Justi episcopi. Sanctae Mariae Magdalenae. Et sanctae Symphorosae cum septem filiis.


Dies 15

Idibus effulgent Casianus, Cyriciusque:
Et Jacobus meritis celebratur episcopus amplis.

In Sirmia natale sanctorum Agrippini et Secundi.


Dies 16

Cum decima Augustum praesignans [e 1Kb] septima mensem
[Col. 0604D] Hilarine tuo martyr nitet optime festo.

In Caesarea, sancti Pauli. Et sancti Mammetis. Et translatio sancti Justiniani.


Dies 17

Sedecimam votis Carthago spectat opimis;
Martyrii plebem duodecem laeta frequentans,
[Col. 0605A] Scillitana simul [a 1Kb] capiti quos patria misit.

Mediolano, natale sancti Marcelli. Antisiodoro, depositio beati Theodosii episcopi.


Dies 18

Quindecimam genitrix septena prole dicavit,
Symphorosa pio pariter cum germine caesa.
(Fervidus ardentis petit hac sol signa leonis.)

Dies 19

Arsenius quartam denamque eremita venustat.

In Spaniis natale sancti Justi. Lugduni Gall. natale sancti Rustici presbyteri.


Dies 20

Et ternam denam [b 1Kb] Philibertus sanctus adornat.

[Col. 0605B] Et natale Petri, Amabilis.


Dies 21

Praxedis duodena effulget virginis, atque
Prophetae Danielis nomine, fine, fideque.

Dies 22

Undecimam Christo felix miserante Maria
Ornat, septeno caruit quae daemone, quamque
Magdala progenitam signat cognomine origo.
Vandregisle tibi hac monachorum vota recurrunt.

Et natale sanctae Mariae Magdalenae.


Dies 23

Hinc decimam praeclarus Apollinaris honorat.

Romae, via Tiburtina, natale sancti Vincentii. Via Acula, natale sancti Primitivi.


Dies 24

[Col. 0605C] Mox nonam Christina, Aquila, et Niceta sacrarunt.

In Armenia civitate, natale sancti Victoris.


Dies 25

Octavam Jacobus Zebedaei filius ornat,
Primus apostolicum vero pro Rege cruorem
Qui dedit: hunc Cucufas, Christoforusque sequuntur.

Dies 26

Septimam Adrianus tenet, Aemiliusque beati;
Marcianus cum quis simili virtute triumphat.

In Laudacie frige, natale sanctorum Juliani, [Col. 0605D] Felicis, Maximi et Saturnini.


Dies 27

Presbyter Hermolaus [c 1Kb] sexta martyrque coruscat.

In Syria, assumptio sancti Simeonis monachi. Et depositio sancti Aeteri episcopi.


Dies 28

Quintam Nazarius cum Celso possidet: hancque
Pantaleon martyr proprio sibi sancit honore:
[Col. 0606A] Insignem meritis Petri Paulique beatis
Praesul Romanus Stephanus tum consecrat aram,
Templo quae Dionysii gemmata refulget,
Signis martyrii monitus, visisque fideque.

Dies 29

Felix, Simplicius, Faustinus et alma Beatrix,
Tricassique Lupus quartam communiter aurant.

Romae via Puerinse natale sanctorum Simplicii, Faustini et Beatricis. Et natale sancti Felicis.


Dies 30

Abdon, et Sennem designat tertia sanctos,
Regni quos Romae tribuit de germine Persis.

Dies 31

[Col. 0606B] Martyrii pridie Fabium pia gloria texit.
Julius haec orbi excedens solemnia linquit.


In Africa civitate, natalem sanctorum Secundi, Dionysii. Antisiodoro, depositio Germani episcopi.



AUGUSTUS.


Augustus demum pleno jam farre refertus,
Quis nova sacra ferat, monstremus carmine sanctos.

Dies 1

Quos ferus in mortem Antiochus cum matre subegit,
Venturo sanguen qui Christo sponte dicarunt,
Augustas retinent Machabaei jure Kalendas.
[Col. 0606C] Carcere Roma Petrum celebrat vinclisque reductum:
Eusebiumque suum Vercelli rite frequentant.

In Bituricas civitate, beati Archadi episcopi.


Dies 2

Nonarum Stephanus martyrque et papa beatus
Quarto festivae tribuit pia gaudia Romae.

Dies 3

Terno mox colitur Stephani solemne reperti,
Primus qui mortem Christi est moriendo secutus:
Gamaliel, Nicodemus, Abibon pariterque
[Col. 0606D] Inventi, voto fulgent et laude perenni.

Dies 4

Justinus pridie proprio celebratur honore
Presbyter, innumeros sanctorum caede peremptos
Crudeli exquirens tumulis qui condecoravit.

Dedicatio sancti Joannis evangelistae.


Dies 5

Nonas Casianus, Memmius, atque Osvaldus
Rex pius Anglorum, merito et virtute retentant.

In civitate Augustiduno, passio sanctae [Col. 0607A] Affrae. Et sancti Cassiani episcopi. Et dedicatio sanctae Mariae.


Dies 6

Idibus octonis mortem passura crucemque
Christi sancta caro aetheream dedit ante figuram:
Praesul et his Sixtus Romae martyrque colendus;
Juxta et Felicissimus, Agapitusque triumphant.
[His quoque consurgunt autumni tempora laeta.]

Et natale sancti Androsii martyris.


Dies 7

Septenas pariter Donatus et Afra bearunt.

In Tuscia, civitate Arecia, natale sancti Donati episcopi. Et natale sancti Faustini.


Dies 8

[Col. 0607B] Aethereum senis penetrat Cyriacus honorem.

Et in Nicomedia natale sanctorum Juliani, Nazari.


Dies 9

Romanus quinis martyr, milesque refulget.

In jejunia sancti Laurenti. Romae in cimiterio, depositio sancti Dionisi episcopi. Et sancti Martini Brivensis.


Dies 10

Quartis Laurenti merito splendescis opimo,
Ignem qui passus tortorem vincis iniquum.

Et in via Appia Felicissimi et Januarii.


Dies 11

Ternis flosque decusque pium petis astra Tyburti;
[Col. 0607C] Has et Gauricus confessor possidet almus.
Rusticus ac [a 1Kb] Firmus Veronam sanguine lustrant.

Dies 12

Martyrii palmam pridie capis Euple peren nem:
Andreloque suus [b 1Kb] gaudet tunc martyr Gallus;
Edidit hunc Smyrna, Rhodani sed littora servant.

Romae natale sanctorum Grisanti et Dariae.


Dies 13

Idibus Hippolytum comitem Laurentius astris
Pro Christo parili recipit certamine passum.
Reginam meritis, virtute fideque colendam
Tellus tum venerans Radegundam Aquitana frequentat.

Dies 14

[Col. 0607D] Quae decima et nona est Septembres ante Kalendas
Eusebium Romae sancit celebratque beatam.

In Africa, natale sancti Demetri.


Dies 15

Octava et decima mundi lux flosque Maria,
Angelico comitata choro petit aethera Virgo.

Dies 16

Septenam denamque tenes Arnulfe sacerdos.

[Col. 0608A] In Alexandria, natale sanctorum Orionis et Agnatii.


Dies 17

Martyre sedecima effulget Mammete beato.

Et octava S. Laurentii Martyris.


Dies 18

Agapitus quintam decimam certamine sancit
(Erigone hic Phoebo sociat sua sidera virgo.)

Dies 19

Magnus et Andreas quarta denaque coruscant,
Septem nonaginta et quingenti comitantur
Quos pariter sancti: simul hos bis mille sequuntur.

Et sancti Magni martyris. Apparitio sanctae crucis. Et natale Alpiniani confessoris.


Dies 20

Et ternam denam [c 1Kb] Filibertus sanctus adornat.
[Col. 0608B] Tertia post denam Samuele excellet, ab ipsis
Quem Domino cunis genitrix devota sacravit.

In Alexandria, natale sancti Dioscori. Et in Toronico castro, sancti Maximi confessoris.


Dies 21

Martyris hinc duodena Privati sanguine vernat.

In Lucania provincia natale sanctorum Valentini, Leonti.


Dies 22

Undecimam Romae Timotheus passus honorat:
Eduatumque suum celebrat plebs Symphorianum,
Mater quem Christo pariter moritura dicavit.

Dies 23

[Col. 0608C] Lucius et Ptolomaeus denam virtute cocorant:
Ornantur Rhemis Timotheus, Apollinarisque.

Dies 24

Bartholomaeus nonam exornat retinetque beatus,
India quo doctore Dei cognovit honorem,
Herculis et Bacchi insanis vix eruta sacris;
Nunc illum fama est varia pro sorte sepulcri,
Aeoliam Liparen, Beneventi et templa tenere.
Tum quoque Genesio resplendet martyre Roma:
Audoenum tumque pium Rothomagus honorat.

Et sancti Genesii. Et sancti Apptati presbyteri.


Dies 25

[Col. 0608D] Octava hinc Arelas celebrat te, sancte Genesi.

In Spania, natale sanctorum Justi et Pastoris.


Dies 26

Martyrio septenam Irenaeus et Abundius ornant.

Romae, in coemeterio, natale sanctorum Basillae et Maximi. Quintini martyris.


Dies 27

Rufe tuos recolens ostendit sexta triumphos.

[Col. 0609A] In Campania, Capua, natale sancti Rufi. In Galliis, civitate Arelate, depositio sancti Caesarii episcopi.


Dies 28

Hermen quinta probat felici morte beatum.
Ecclesiae lumen, populis sacra norma fidelis,
Africa quo pastore, orbis doctore coruscat,
Augustine Pater, festo celebraris eodem;
Aurea quem servant Italis nunc templa sepultum.
Sanctonis alta sui Vibiani hac fulget honore.
Urbs Alemannorum [a 1Kb] recolit Constantia sanctum
Hac quoque Pelagium fuso pro sanguine clarum.

Et natale sancti Augustini episcopi. In [Col. 0609B] Africa, Faustini. Romae, natale sancti Ermis martyris. Averni, Juliani martyris.

Praeco Dei, Verbi vox et baptista Joannes,

Dies 29

Quem effera saltanti tribuerunt jussa puellae;
Insignit quartam meritorum laude perenni.
Virgo Sabina simul Romae sua templa revisit.

Dies 30

Tertia Felicis nitet Adauctique [b 1Kb] cruore.
Paulinus pridie Treverorum moenia lustrat,
Exsilio antistes vero pro dogmate clarus.

Et depositio sancti Eladi episcopi.

Augusti his demum clauduntur limina festis.



SEPTEMBER.


[Col. 0609C] Miti September praegustans pocula Baccho,
Quos aris venerando colat memoretque canemus.

Dies 1

Pontifices Rhemis insigni nomine fulgent
Sixtus, Sinicius, meritis, vitaque Nivardus.
Legifer haeredem proprii quem liquit honoris:
Promissam populo terram qui forte per astra,
Per loca, per celsos montes distinxit et urbes,
Septembres Josue tenet orditurque Kalendas.
Priscus et has martyr trabeatus sanguine lustrat.
[Col. 0609D] Praesul et his Senonum Lupus aede coruscat ab alta.
Has et Verenae [c 1Kb] rutilant solemnia sanctae.

In Campania, natale sancti Prisci martyris. Et alibi, natale sanctorum Sisinni, et Victoris episcopi.


Dies 2

Quartas hinc Nonas Lugdunum Justus honorat.

[Col. 0610A] In Nicomedia natale sanctorum Zenonis, Gurgoni, Theodorae.


Dies 3

Ternis Antonine puer martyrque triumphas:
Tunc et Aristeus antistes de morte beatur.

Dies 4

Legis divinae lator susceptor, et auctor,
Colloquio, visuque Dei dignate frequenti,
Praecelso pridie tumularis monte Moyses,
Nulli post licuit cujus cognoscere bustum.
Tunc etiam Cabilon [d 1Kb] Marcelli sanguine vernat.

Et natale Aresti episcopi.


Dies 5

Nonis Ferreolus cum Ferrucione refulget;
Donatus Capuam, pariterque Arcontius ornant.

In Porto Romano natale sanctorum Taurini, Aristosi.


Dies 6

[Col. 0610B] Vates Zacharias octonas obtinet Idus.

Romae via Salutaria natale sancti Eleutherii episcopi.


Dies 7

Antistes septenas servat Evortius, atque
Regali insignis Clodoaldus stirpe sacerdos.

Et natale sanctae Reginae martyris, cujus gesta habentur.


Dies 8

Qua Deus humanam suscepit Virgine formam
Illustrat senas ortus de luce Maria.
Martyr et Adrianus Romam tum sanguine comit.

Dies 9

Gorgonius quinas fama meritisque retentat,
Romae quem passum [e 1Kb] venerans nunc Gallia poscit.

Dies 10

[Col. 0610C] Sosthines et Victor quartis memorantur, eamdem
Christi pro regno sortiti et laude coronam.

Romae, depositio beati Hilarii papae, per quem Victorius ordinem paschalem composuit.


Dies 11

Protus et hinc ternas fraterque Hyacintus honorant,
Qui Eugeniam pariter legem docuere sacratam.
Has simul et [f 1Kb] Felix cum felici morte dicavit,
Martyrio Regulae sancto pariterque beatae.

Dies 12

Martyr mox pridie celsum petit aethera Syrus [g 1Kb] .

[Col. 0610D] Lugduno civitate, depositio beati Sacerdotis episcopi.


Dies 13

Idibus abba nitet merito et cognomine Amatus.

Andegavis civitate, depositio sancti Maurilionis episcopi. In Alexandria, Natale sancti Theodori episcopi.


[Col. 0611A] Dies 14

Octono et decimo Octimbrem vocitante futurum,
Exaltata crucis fulgent vexilla relatae,
Perside ab indigna victor quam vexit Heracleus:
Corneliusque suam virtute et sanguine Romam
Antistes fulcit; Cypriano laeta coruscat
Carthago insigni doctore et martyre, totum
Ecclesiae scribunt cujus sacra dicta per orbem:
Praesulis hic etiam meritum celebratur Eparci.

Dies 15

Septenum denum Nicomedes presbyter ornat,
[Col. 0611B] Virgo, tuus, Petronilla, comes, martyrque beatus.
Pontifices ara, meritis, vitaque colendi
Carnutes Leobinus, Aper Leucosque tuentur.

Et depositio Albini episcopi et sancti Nicomedis.


Dies 16

Hinc sexto deno Martinus papa beatur.
Eufemiamque pio sanctam veneramur amore.
Lucius hoc simul excellet cum Geminiano;
Condecorat pariter passos quos laurea Christi.

Et natale sanctorum Luciae et Geminiani.


Dies 17

Lambertus quintum denum virtute coronat;
Factio quem caesum semper tremebunda pavescit.

[Col. 0611C] Et sancti Paulini episcopi.


Dies 18

Ore, fide antistes, signisque et sanguine martyr
Methodius quartum denum celebrandus honorat.
Aequatura diem solitum mox libra cohaeret.

In Alexandria, natale sancti Trophimi.


Dies 19

Virtutis specimen patiendi, et forma decusque
Martyrii Eustachius terno denoque triumphat.

In Galliis, civitate Vienna, natale sancti Ferioli martyris.


Dies 20

Virgoque bissenum Fausta atque Evilasius ornant.
[Col. 0611D] (Libra pares [a 1Kb] lucis somnique hic efficit horas.)

Et vigilia Matthaei apostoli.


Dies 21

Deseruit Christo mundi qui lucra vocante,
Undecimum Matthaeus evangelico ore sacravit.

Passio sancti Matthaei apostoli.


Dies 22

Mauricius denum socia legione coronat.
[Col. 0612A] Effuso mortem pariter quae sanguine vicit.

Et sanctorum Thebeorum Mauritii et sociorum ejus numero sex millium sexcentorum sexaginta sex.

Emmeramus [b 1Kb] cum socio comitatur honore,
Quem gens insignis Britannia voce reposcit.

Dies 23

Nonum Tecla tenet roseo perfusa cruore;
Liberiusque dicat Romanam papa per urbem
Levita et Socius merito splendescit honore.

Teclae virginis, et Januarii episcopi, et Socii diaconi.


Dies 24

Octavum sterili conceptus ventre Joannes,
Andochiusque sacrat martyrque et presbyter almus;
[Col. 0612B] Quem Tyrsus Felixque pari comitantur amore.

Dies 25

Septeno Lupus antistes Lugduna revisit
Moenia, devotae pastor memorabilis urbi.
Ambiana micat Firmino martyre plebes.

In Asia, sancti Eucarpi. Et alibi, depositio sancti Marci.


Dies 26

Sexto martyr ovat Cyprianus, virgo beata
Quem Justina Dei fecit cognoscere regnum,
Artibus insanis tandem feriisque relictis.

Et depositio sancti Eusebii episcopi.


Dies 27

Quinto cum fratre excellet Cosmas Damiano:
Antimus hos sequitur, Leontius, Euprepiusque
[Col. 0612C] Quinum, Christe [c 1Kb] , tibi sertum qui morte dicarunt.

Et sancti Eleutheri.


Dies 28

Faustus [d 1Kb] , Martialis quartum et Januarius ornant
Martyrii trabea simul et certamine clari.

Dies 29

Aetherea virtute potens, princepsque supernae
Militiae Michael terno sibi templa sacravit.

Depositio sancti Saloni episcopi.


Dies 30

Interpres legis veterisque novaeque probatus,
Instructor doctrinae, haeresis damnator iniquae,
[Col. 0612D] Hieronymus pridie Septembrem claudit ovantem.



OCTOBER.


Spumanti musto pomisque Octimber onustus,
Quis pateras calathosque ferat sanctos memoremus.

[Col. 0613A] Dies 1

Francos qui primus docuit domuitque feroces
Remigius, proprio Octimbrem praesignat honore:
Germanusque simul doctrina insignis et actu,
Tum propriam munit meritis Antisiodorum [a 1Kb] ;
Qui Oceano fidei refugas, et dogma nefandum
Reppulit, et signis te Picta Britannia texit.
Hos virtute Bavo et sancto comitatur honore.

Et sancti Vedasti.


Dies 2

Mox sextum Nonatum Leodegarius ornat,
Seditione potens quem dux populusque peremit.

[Col. 0613B] In Galliis, civitate Atraventinse, passio sancti Leodegarii martyris.


Dies 3

Euvaldi meritis, gente, et cognomine, et ara,
Doctrinaque pares, quintum sibi morte dicarunt.

Et natale sanctorum Eusebii, Ponti et Leonis.


Dies 4

Marcus, Marcianusque suo implent munere quartum,
Germine, martyrio, natura, et funere fratres.

Dies 5

Ternas tum Nonas Apollinaris honorat
Praesul, templa fraequens cujus Ravenna coronat.

[Col. 0613C] In Aegypto natale sanctorum Forti diaconi, et Flavianae virginis.


Dies 6

Virgo Fides pridie hinc felici morte triumphat.

In Africa Rogatae, Saturninae, Faustini, et sancti Pardulfi confessoris.


Dies 7

Pontifices Nonas Linusque, Marcusque retentant

Natale sanctorum Marcelli et Apulei, et natale sancti Marci episcopi.


Dies 8

Octono ante Idus Demetri sancte bearis,
Nomine pro Christi tortores passus iniquos.

Dies 9

Exemplum fidei, parendi et norma salubris,
[Col. 0613D] Excelsi Patris primum cognomine dictus,
Gentibus inde Pater coelesti sorte vocatus,
Septenas Abraham sancit retinetque beatus.
His quoque martyrio insigni trinoque coruscant
[Col. 0614A] Orbem templa suo lustrantia lumine cunctum
Dionysius, aethereo qui splendet honore:
Gallia doctorem, Paulo instituente [b 1Kb] , beatum
Quem meruit, gemino comptum junctumque ministro.
Domninoque Itali claro cum martyre fulgent.

Dies 10

Senas justitiae titulis Lot sanctus adornat.
Cassius et Gereon, Victor, Florentius atque,
Martyrii comites plebs tum conjuncta triumphat.

In Africa, Eusebii, Heracli, et alibi, Sereni, [Col. 0614B] et Crescenti, et translatio corporis beatissimi Martialis.


Dies 11

Quinas mox Taracus, Probus, Andronicusque coronant,
Virtutis, mortisque pares quos gloria reddit.

In Acerno Siciliae, natale sanctorum Fausti, Januarii.


Dies 12

Idus tam quartas meritis Edistius auget,
Urbs Ravenna suo celebri quo martyre pollet

In Campania civitate, natale sanctorum Fortunati et Prisciani.


Dies 13

Ternas Marcellus, Faustus, Januarius implent.
[Col. 0614C] Tum quoque Petre tibi, Dionysique sacratum
Templum; et Chrysantho, Dariaeque coruscat et ara,
Tulpia cum plano quo praeminet aequore castrum.

In Spaniis, Corduba civitate, sanctorum Fausti et Marciae. Lemovicas dedicatio sancti Salvatoris, et sancti Geraldi confessoris.


Dies 14

Callistus pridie antistes martyrque tropaeo
Praecellens, multo et comitatus martyre fulget.

Romae, via Aurelia, in civitate, natale [Col. 0614D] sancti Calixti episcopi.


Dies 15

Idibus inde tibi Maurorum turba vocatur,
Agrippina animis pariter quae laeta beatis
Militiam Christo virtute et morte dicavit.

In Capua, via Aurelia, natale sancti Fortunati.


[Col. 0615A] Dies 16

Septeno denoque Novembrem qui venientem
Praesignat, Gallus colitur confessor; et una
Bis centum et decies septem memorantur, iniquus
Quos furor ob Christum simili mactavit honore.

In Africa, natale sanctorum Nerei et Saturnini.


Dies 17

Sedecimum sacer antistes Florentius ornat.

In Mauritania, natale sanctorum Donati et Des . . .


Dies 18

Lucas ter quinum festo officioque dicatum,
Monstrat, Paule, tuo Christum sermone locutus.
[Col. 0615B] Regni calcatrix juxta et Triphonia claret.
(Scorpius autumni hinc moderatur tempora laeta.)

In Oriente, translatio corporis sancti Lucae evangelistae.


Dies 19

Beronicus bis septeno atque Pelagia fulget;
Quos pariter quadraginta atque novem comitantur.

In Antiochia Syriae, natale sanctorum Pelagiae, et aliorum quadraginta octo.


Dies 20

Ternum cum deno Caprasi martyr honoras.

Dies 21

Presbyter Asterius duodeno luce coruscat
Egregia, multos docuit qui vincere sanctos,
Undique bella piis duram minitantia mortem:
[Col. 0615C] Hunc et Hilarion eremi bonus accola comit.
Tunc numerosa simul Rheni per littora fulgent
Christo virgineis erecta tropaea maniplis
Agrippinae urbi, quarum furor impius olim
Millia mactavit ductricibus inclita sanctis.

Dies 22

Undecimum festo Philippus episcopus auget:
Hermes hoc ipso [a 1Kb] nitet, Eusebiusque beatus.

In Thracia civitate, passio sancti Leodegali, et sancti Philippi episcopi.


Dies 23

Severine, tuos decimo sacer inde colonos
Inspectas, primi radians de culmine templi.

In Trajanopoli Severi et Donati.


Dies 24

[Col. 0615D] Nono quadrageni effulgent sexque triumpho
Romae, militia et sancto certamine clari.
Martinumque [b 1Kb] suum celebrans Vertanus adornat.

In Nicomedia sancti Vitalis, Felicis et Victoris.


Dies 25

Octavum Crispinus habet cum Crispiniano,
Flammas qui passi saevum vicere tyrannum.
Gemmas martyrii geminas veneramur eodem,
[Col. 0616A] Chrysantum, Dariamque, novo quos munere Christi
Roma nunc vectos, tumulis Nova Cella venustat.
Qua Rheni celsis succedunt aequora silvis.
Hilarus hic etiam nitet amplo praesul honore.

Eodem die natale sancti Frontoni episcopi et confessoris.


Dies 26

Pontifices fama, signis, tumulisque coruscos
Septimus ostendit, vero de nomine Amandum,
Vedastumque, simul meritis et tempore junctos.

In Nicomedia natale sanctorum Luciani, [Col. 0616B] Marciani. Translatio corporis sancti Amandi.


Dies 27

Hinc sextum martyr pugnans Vincentius ornat:
Christete hoc pariter, Sabinaque virgo triumphat.

Et vigilia apostotorum Simonis et Judae.


Dies 28

Simonis et Judae praecellet quintus honore,
Quos opulenta Deo Persis mittente receptos,
Fidos martyrio et signis tumulare patronos
Promeruit, fidei cultrix si deinde fuisset.
Caesare nata micat Decio hic Cyrilla, beatis
Virgo animis, et cui Decius haud editor esset.
[Col. 0616C] Hic etiam Matronae colitur per littora Faro.

Dies 29

Presbyter hinc retinens quartum Zenobius ornat.

In Luciana, natale sancti Quintini et Feliciani.


Dies 30

Terno Marcellus Christi galeatus amore,
Centuriam coelo dignam geminaque sacravit,
Martyribus bis centum et bis denis comitatus.

Et translatio corporis sancti Saturnini episcopi.


Dies 31

Quintinum pridie celebrant sua gesta beatum;
Qui insigni et vario ob Christum certamine victor,
[Col. 0616D] Octimbrem clauso componit in orbe ruentem.


Et sancti Foilnani martyris.



NOVEMBER.


Nunc quoque quis longa vigilet sub nocte November,
Quos igilando canat promemus carmine sanctos.

Dies 1

Caesarius prima designat fronte Novembrem,
[Col. 0617A] Eximio cujus laetatur Roma triumpho.
Mensis et hic reliquos stellato vertice vincens,
Uno omnes sanctos celebrans conjungit honore,
Regia quos coeli pariter retinetque fovetque.
Quartis, Victorine, sacer martyrque bearis [a 1Kb] .

Dies 2

Nonis: his etiam fulgent Julianus, hisque Benignus
Presbyteri fulgent virtute et sanguine clari.

Dies 3

Ternis Germanus, Vitalis, Caesariusque,
Theophilusque pari collucent lumine festi.

[Col. 0617B] In Trajecto, depositio sancti Huccuberti episcopi.


Dies 4

Praesul hinc pridie Ruthenos Amantius ornat

In Africa, natale sanctorum Primi, Perpetuae et Victoris.


Dies 5

Nonis Zacharias vates, templique sacerdos
Eminet, ablatam [b 1Kb] nati qui munere vocem,
Vatis et officium prisco de more recepit.
Hasque sacer Felix, monachusque Eusebius augent.

Et sanctae Mariae et Secundae.


Dies 6

Idibus octonis martyr Felix celebratur.

In civitate Redonis Galliae, depositio sancti Melani episcopi, et sancti Leonardi [Col. 0617C] confessoris.


Dies 7

Septenas Amarante pia de morte sacrasti:
Has quoque Willebrordus habet, quo principe plebis
Fresonum multi Christum sensere vocantem.

In Nicomedia, Rogati, Donati, Primi et Juliae.


Dies 8

Senas ornantes Idus merito atque cruore,
Claudi, Castori, Simplici, Symphoriane [c 1Kb] ,
Et Nicostrate, pari fulgetis luce coronae.

In Nicomedia, natale sanctorum Eusebi et Eustasii.


Dies 9

[Col. 0617D] Quinae mox Idus Theodoro martyre vernant.

Dies 10

Quartis Modestus, Florentia, Tiberiusque
Trino martyrio trino pro nomine fulgent.

In Antiochia, natale sanctorum Demetri episcopi. Romae, depositio sancti Leonis episcopi.


[Col. 0618A] Dies 11

Menas sanctus ovat ternis virtute fideque.
Confessor merito, officio, et sermone Sacerdos,
Atque fide Martyr, lato famosus in orbe
Martinus, votis, festoque vocatur eodem.
Exsilium, flagella, minas, tormenta necemque
Pro Christo perpessa simul Domitilla triumphat.

In Galliis civitate, dormitio sancti Martini episcopi. Et sancti Mennae.


Dies 12

Agrippina tuus pridie excellit Cunibertus:
Leonium Sequanae recolunt quoque littora sanctum.

In Caesarea Cappadociae, natale sanctorum [Col. 0618B] Germani et Eusebii.


Dies 13

Idus tunc haeres tuus, o Martine, retentat
Bricius exsilio, lacrymis, signisque probatus.

Et in Malbod., translatio corporis sanctae Aldegundis.


Dies 14

Octavam decimamque Decembres ante Kalendas
Clementinus habet, Theodotus, Philominusque,
Hac pariter passi tortoris jussa cruenti.

In Heraclea civitate, natale sanctorum Clementini, Heracli. Ipso die passio sancti Justi.


Dies 15

Septena Eugenius, martyr denaque nitescit.

[Col. 0618C] In Africa civitate, natale sanctorum Saturnini et Demetri, et sancti Caesarii.


Dies 16

Eucherius sextam cum dena, Gregoriusque
Implent, Lugduni hic, Neocaesareae ille sacerdos.

In Capua, natale sanctorum Vitalis et Januarii.


Dies 17

Quindecima antistes Ligeris per littora, perque
Festivos populos [d 1Kb] , Anianus laude coruscat
Aeterna, merito, signis, prece, consilioque
Urbem qui propriam hostili de clade redemit.
(Arcitenens gelido hinc contristat sidere coelum.)

[Col. 0618D] In civitate Hierapoli, natale sanctorum Victoris, Alphei et Romolae.


Dies 18

Hesychius martyr quartam denamque coronat,
Romanusque, urbs Antiochi quis laeta recurrit.

[Col. 0619A] In Caesarea, Victoris, Maximi et Marciani.


Dies 19

Tredecimam Felicianus cum Severino
Cumque Exuperio, fidei certamine sancit.

In Caesarea, Januarii, Vitalis, Marciani. Augustoduno [a 2Kb] , Simplici episcopi.


Dies 20

Pontiane tibi duodenam Roma dicato
Obsequio sacrat, antistes martyrque beate.

In Spaniis, natale sancti Maximi presbyteri.


Dies 21

Abba Columbanus undenam sibi servat, ab ipso
Oceano multis vitae qui dogmata sanctae
Religione pia sparsit, sermone, manuque

Et vigilia sanctae Caeciliae.


Dies 22

[Col. 0619B] Caecilia illustrat denam mox sancta nitore
Perpetuo, claris semper vulganda tropaeis,
Virgo hinc cognato, sanctoque hinc fulta marito.

Romae, passio sanctae Caeciliae virginis.


Dies 23

Nonam Papa tenet Clemens certamine, et altis
Virtutum titulis, mortem qui passus in undis,
Repperit exstructum divino munere [b 1Kb] templum.
Tum quoque septena genitrix cum prole, beato
Praecellens radiat Felicitas alma triumpho.
Hicque suos [c 1Kb] Trudon mundi contemptor adornat.

Dies 24

[Col. 0619C] Chrysogonus meritis octavam et funere sancit.

In Blavia, sancti Romani.


Dies 25

Septenam Petrus antistes martyrque venustat,
Urbis Alexandri populus quo praeduce fultus
Errorum curvos spernit caecosque meatus.

Dies 26

Sextam Linae sacras roseo de sanguine papa

Et Siricii et Cassiani.


Dies 27

Martyrio quintam Agricola et Vitalis honorant.

Severi et Beati episcopi.


Dies 28

[Col. 0619D] Silas, Paule, tuus quartam comes auget et ornat.

Theophini et Julii.


Dies 29

Ternam, Saturnine, tibi, Mauroque dicamus.

[Col. 0620A] Item Saturnini, et Sisinnii, et Chrysanthi, et Dariae.


Dies 30

Andreas pridie praecellet apostolus, amplis
Virtutum fulgens radiis, titulisque per orbem,
Qui indomitos verbo signisque subegit Achaeos.
Brumalem haec claudunt populorum vota Novembrem.



DECEMBER.


Anni supremum dicemus tempore mensem,
Quorum festa colat brevibus referatque diebus.

Dies 1

Eligius Noviome tibi sub luce Decembrem
Prima designat condigno praesul honore.

Dies 2

[Col. 0620B] Veri, Securique micat Nonarum sanguine quartus.

In Mauritania, sancti Saturnini, et Fortunati, et Maximi.


Dies 3

Africa Cassiano libat sub martyre ternis.

In Africa, natale sancti Joannis, Stephani et Victoris.


Dies 4

Tum pridie cum Victorio praecellet Heracleus.

In Laodicea metropoli, Felicis et Metrobi, et translatio sancti Benedicti abbatis.


Dies 5

Dalmatius martyr Nonas, Crispinaque servant.

In Africa, natale sanctorum Candoris, Privati, Fulgenti, et sancti Amanti.


Dies 6

[Col. 0620C] Octonas Idus Nicolaus episcopus ornat.

In Africa, natale sanctorum Fortunati, Hermogenis, et Rogati.


Dies 7

Septenas retinet Polycarpus cum Theodoro.

Romae, natale sancti Eutyciani episcopi. Et octava sancti Andreae apostoli.


Dies 8

Eutyciane, nites senis felici papa cruore:
Has quoque Zenon habet conjuncto martyr honore.

Eusebii episcopi, Urani episcopi, et Successi episcopi.


Dies 9

Sebastianum quinis celebramus ab Urbe
Translatum, proprio quo Gallica rura patrono
[Col. 0620D] Exsultant, ingens templum cui surgit et ara:
Antiquosque nitent aequantia culmina fastus.
[Col. 0621A] Has quoque virgo sibi meritis Leucadia sancit.

In Alexandria, natale sancti Donati, Valentinae.


Dies 10

Eulaliam sancto quartis veneramur amore,
Hispaniam Emeritam cujus cruor ossaque servant.

Et natale sancti Damasi papae.


Dies 11

Romulidae Damasi [a 1Kb] ternis solemnia papae
Occurrunt, parilemque simul Victoricus, atque
Fuscianus [b 1Kb] habent festi votique nitorem
Ambiana virent quorum nunc rura cruore.

Romae, natale sancti Capitulini, et Praetextati. In Spaniis, sancti Eurici.


Dies 12

[Col. 0621B] Hermogenes, Donatus, bis denique coruscant
Tum pridie et bini, conjuncto sanguine, sancti.

In Spaniis civitate Almerita, natale sancti Hermogenis.


Dies 13

Idus Syracusa tibi, Lucia, dicavit,
Paschasium Christi pro nomine passa tyrannum,
Spiritus immobilem quam sanctus fecit iniquis
Esse viris: Judoch pariter colerisque sacerdos
Egregie, Oceani cedunt cui saepe procellae.

Dies 14

Nonum cum decimo Jani de more Kalendas
[Col. 0621C] Qui vocat, antistes Nicasius auget honore:
Spiridionque die praesul celebratur eodem.

Lugduni Galliarum, sancti Viatoris episcopi.


Dies 15

Octavum cum deno Maximine retentas,
Aureliana ferax praebent cui rura lyaeum.

Dies 16

Terni septeno et decimo pueri memorantur,
Impia qui Assyrii temserunt jussa tyranni,
Quorum nec crepitans valuit terrere fidelem
Constantemque animum fornacis flamma furentis.

Aurelianis civitate, sancti Maximi episcopi.


Dies 17

[Col. 0621D] Ignatius sanctus deno sextoque triumphat,
Antiochenae urbis pastor, martyrque, ferarum
Quem dentes panem vivum fecere: sequuntur
Quem fuso ob Christum Rufus, Zosimusque cruore.

Et sancti Valentini.


[Col. 0622A] Dies 18

Quindecimus demum [c 1Kb] Moysetis sanguine vernat.
Hinc Phoebum duplici Capricornus sidere gestat.

In Africa, natale sanctorum Victoris, Honorati et Vincenti.


Dies 19

Quartum cum deno Zosimus, Dariusque [d 1Kb] coronat.

In Nicea civitate Bithyniae, Zosimi, et Pauli.


Dies 20

Terno cum deno antistes, Zeferine, coruscas.

Natale sanctae Theclae.


Dies 21

Translati Thomae celebrat duodenus honorem,
[Col. 0622B] Aurea quo structore Dei cognoscere honorem
India promeruit, signis commota [e 1Kb] tremendis.
(Solstitio hic Phoebus celsos remeare per axes
Incipit, hinc gelidam primum conversus ad Arcton.)

Dies 22

Undecimum celebrat triceno martyre Roma.

In Antiochia, natale sancti Basilei.


Dies 23

Victoria Christi decimus de Virgine fulget.

Romae, natale sanctorum Urbani, Cornelii et Victoris.


Dies 24

Nono venturae cumulantes munera luci,
Lumina, pervigilesque aras et templa paramus:
[Col. 0622C] Virginibus quadraginta hic splendet quoque, coelo.
Quae dignam vitam voto et virtute dicarunt.

Dies 25

Octavo servi dignatus sumere formam,
Errantemque hominem veniens revocare Creator,
Partu virgineo mortales induit artus,
Eugeniam quoque tum memoramus, Anastasiamque.

In Bethlehem, nativitas Domini nostri Jesu-Christi.

Consimili Christum comitatus mente, fideque,

Dies 26

[Col. 0622D] Septimus hinc Stephano Levita et martyre primo
Excellet, natum Regem passumque, beata
Qui vita Dominum pugna est et morte secutus.

Dies 27

Dilectus Domini, Verbi inspectorque divini [f 1Kb] ,
Pectore de Christi fontem qui haurire perennem
[Col. 0623A] Promeruit, sextum sancit lustratque Joannes.

In Epheso, assumptio sancti Joannis evangelistae.


Dies 28

Uberibus matrum rapuit quos dira cupido,
Regnandique sitis, Christum dum perdere natum
Herodes cupit, infantes quinto veneramur.

Dies 29

Vates rexque pius, divinae et stirpis origo,
Insignit quartum David sermone fideque:
Urbsque Arelas Trophimo gaudens pastore coruscat.

In Africa, natale sanctorum Saturnini, Honorati et Felicis.


Dies 30

Mansuetus ternum simul et Florentius ornant [a 1Kb]

[Col. 0623B] Et natale Sereni.


Dies 31

Sylvester pridie Romanam papa per urbem
Laetantes populos votis sibi subdit amicis,
Pontificum primus tranquillam cernere pacem
Qui meruit, dominosque orbis purgare lavacro.
Virgo Columba simul palmam virtute perennem
Percipis, effuso Christum comitata cruore:
Cumque Potentiano, Sabinianus eodem
Occurrit festo, aequales ara atque triumpho;
Urbem qui Senonum primi docuere patroni
[Col. 0623C] Haec tandem claudunt extremum festa Decembrem.



CONCLUSIO.



       [b 1Kb] Haec nunc, Christe, tuo Deus,
   Conscripsi breviter munere carmina,
Constans expetiit quae studio pervigili fides.

      His digesta micant simul
   Coelestis patriae et militiae agmina,
Summo perpetui quae radiant aethere luminis.

      Quorum te veniam prece
   Indignus rogitans obsecro criminum:
Multo supplicii namque premor perpetui metu.

      Trinis ecce decenniis
   Vitam dego miser; quintus et insuper
[Col. 0623D] Aevi curriculis orbis adest atque meatibus.

      Me nunc nil recolens boni
   [Col. 0624A] Egisse atque pii, concutior nimis;
Curae nam stimulant horribiles mentis ad intima.

      Lapsum jam releva, Pater,
   Tandem et praeteritis exue sordibus,
Squalet conscia quis mens, nimiisque angoribus tremit.

      Sanctorum retuli canens
   Hic certamina, praeclaraque martyrum
Vexilla ante oculos constitui, signaque ovantium.

      Horum glorificat, Pater,
   Sanguis te, jugiter mors loquitur pia:
Vivunt namque tuo praesidio et luce perenniter.



[c 1Kb] HYMNUS IN OMNES SANCTOS.



[Col. 0624B] Christe, coelorum modulans caterva
Quem canit, laudat sitiens, cupitque,
Consonas laudes, petimus clientum
   Cerne favendo.

Te chori Regem celebrant superni,
Civium turmae et recinunt piorum;
Celsa quos coeli retinens coruscat
   Aula, fovetque.

Patriarcharum veneranda teque
Turba collaudans jugiter beata,
Percipit vitae sitiens perennis
   Munera semper.

Te prophetarum resonant loquentum
Spiritus; missi quoque te per orbem
Praedicant verbi pariter ministri
   [Col. 0624C] Voce manuque.

Martyrum sanguis simul et triumphans
Cum sacerdotum tonat ore; casta
Virgines jungunt viduae et canoris
   Tympana sistris.

Omnis ostendit Dominum docetque
Te poli summo radians in axe
Ordo, te servi canimus fideli
   Cordis honore.

Tu libens nostrum petimus reatum
Solve, tu castam famulis piamque
Mentis aspirans cumula benigno
   Munere laudem.

Gloriam coeli tibi vox perennem
Reddat exsultans, Pater, atque Nate,
[Col. 0624D] Spiritus, regno quibus alme compar
   Vivis eodem.




[Col. 0625]
INCIPIT DE DUODECIM MENSIUM NOMINIBUS, SIGNIS AERISQUE QUALITATIBUS.


[Col. 0625A] Nominibus mensum quae sit rationis origo,
Annum bis seno volvunt qui sidere magnum,
Quae illustrent pariter duodenas signa Kalendas,
Quid connexa ferat mensum discretio terris,
Quos usus generet cultus, quos formet habendi,
Servato breviter referemus in ordine, lector.



DE JANUARIO.


Quem primum mensem servari Julius anni
Decrevit, Jani effertur cognomine regis,
Saturni gentem Latio qui rexit, et urbem
Laurentum sceptris populoque et legibus auxit.
Huic gemino praesunt Capricorni sidera monstro,
Bis duodena uno pariter splendentia signo.
Tum tempus campis lepores lustrare nivosis;
[Col. 0625B] Artibus et variis pictas captare volucres,
Per campos volitant collesque et flumina circum.
Dum capus, accipiterque placet, curisque solutis
Per brumam genio vacat indulgere, domique
Diversos usus veri proferre futuro.
Nam neque tum cervos cervasve agitare fugaces,
Nec spumantis apri lato configere ferro
Armos, ex usu est: borea cohibentur, et artus
Exesos macies stringit tenuatque ferarum.
Semina nec cultis facile est committere terris;
Urit cuncta gelu, et glacies riget horrida campis.
Robora tum silvis prodest et fissile lignum
Caedere; tum domibus classique aptare secures.



DE FEBRUARIO.


[Col. 0625C] Anni quo numerum regnans Pompilius auxit,
Quo sacra dira urbem solitum lustrare togatam,
Inferni Febru retinemus nomine dictum.
Bis sex hunc stellis astrum praesignat Aquari:
Cum tamen australi coelo demittere nimbis
Cernitur, haec fulget tricenis ignibus unda.
Hunc hiemis verisque tenent confinia mensem;
Frigore nuncque riget, nunc vere mulcet amico.
Tum tempus tractis terram proscindere aratris,
Semina et hinc sulcis prodest mandare secundis;
Hordea tum campis serimus peregrina per agros;
Postquam candet avis pietatis nomine praestans:
Vitibus hinc cultum mos est adhibere putandis,
Sarmentisque novas gemmas proferre recisis.
Incipiunt salices nodis canescere glaucis;
[Col. 0626A] Tum primum et coryli nucibus frondere futuris.
Tunc canibus cervas spiculisque agitare repertas,
Ac valido aprorum praefigere corpora ferro,
Informesque canis ursos lustrare sub antris
Venantum de more [a 1Kb] placet: tunc piscibus altas
Praestruere aggeribus piscoso in flumine sepes.



DE MARTIO.


Martius exortum statuit cui Romulus anni,
Marte tenet ductum, bellorum principe, nomen:
Quem auctorem generis Remo cum fratre Quirinus
Credidit esse sui; duplicis cui sidera Piscis
Praesunt, tricenis senisque [b 1Kb] micantia flammis.
Hunc mensem jucunda fovent exordia veris;
Qui mare, qui terras specie tranquillat amoena:
[Col. 0626B] Aestus Oceani hoc primum consurgere magnos,
Navibus et pelagi diffundier aequora pictis
Cernimus, atque novos conscendere flumina pisces:
Garrula per sudum volitans tum stridet hirundo,
Aereasque grues campis residere, satisque
Anseris invisum decedere cernimus agmen.
Sepibus hinc hortos primum munire novandos.
Immundoque fimo et rastris [c 1Kb] componere tempus,
Diversa et propriis committere semina sulcis.
Tum cervas, capreas, lepores lustrare voluptas
Imperat: hinc apibus sedes statione parandae
Vere suo, cum jam stabulis exire reclusis
Invitat stimulans prolis mellisque cupido.
Deque locis steriles primis tum ferre radices
Arborum, et ignotis scrobibus deponere suetum.
[Col. 0626C] Plantas quin etiam fecunda ex arbore lectas
Arboris alterius natus de germine cortex
Accipit, inque sinu ferro patefactus ad unguem
Continet; hoc laeti surgunt de semine fructus.



DE APRILI.


Quem Veneri sacrum et proprium dixere priores
Mensem, hoc quod vigeat demulcens cuncta voluptas,
Nomine de Graio ductum vocitamus Aprilem:
Vel mage quod terras brumali frigore clausas
In varios aperit fetus, cogitque fovendo,
Romano tantum excellet sermone vocatus.
Stellet huic Aries ternis denisque coruscat,
Signorum obliquo qui fulget in ordine primus.
[Col. 0627A] Huic laetos crines jucundaque tempora Phoebus
Floribus ac viridi primum de fronde venustat.
Hoc nam cuncta suos erumpunt germina partus;
Hoc campi silvaeque et prata recentia mense,
Gramine, fronde, satis, variis vernantque frutetis,
Ad pastumque greges mittunt praesepia cunctos.
Tum philomela suos exercitat impigra cantus,
Arguta et tectis nidum suspendit hirundo:
Tum sturni, merulae, turdi, silvisque volucres
Suetae, multisono permulcent aera cantu.
Turtur tum gemitu pariter, raucaeque palumbes
Rurali oblectant fessos studio atque labore;
Venandi hoc eadem est Martis quae mense voluptas.
Interea agricolae insistunt, frugesque futuras
Sepibus aut fossis properant munire caratis [a 1Kb]
[Col. 0627B] Prata vel emissis celerant potare fluentis;
Vitibus aut vallos addunt furcasque bicornes,
Corticibusque ligant, ventos ut temnere flantes
Pendentes facile et possint portare racemos,
Gratam neu speciem vineta jacentia turpent,
Aut validum indigno mutent perdantque saporem.



DE MAIO.


Mercurii mater, falso delusa priorum
Aetas quam coluit, Maium, cognomine Maia
Insignit; vel majorum de nomine patrum
Dictus, pars populi quae dignior urbe togata
Exstitit: huic Taurus ter quino sidere fulgens
Auricomum praefert aestiva lampade Phoebum,
Inflexoque genu scandentis in aethera Tauri
[Col. 0627C] Frontem Maiades septenis ignibus aurant.
Hic veris claudens aestivos incipit orbes,
Tellurisque novas fruges mortalibus aegris
Ostendens, calathis primus sua pocula miscet,
Fragaque de modicis praedulcia colligit herbis.
In spicas tum jam viridantia semina surgunt,
Auritosque tegunt lepores lactentia farra.
Hoc herbis durum prodest mollire lyaeum,
Praesumptisque novercarum vitare venena
Potibus, in variam quos gignunt arva medelam.
Quin et mutato serpentes aere morbos,
Tum medica ex usu facile est depellere cura.
Hoc etiam mense autumno quae rite seruntur,
Agricolae ductis invertunt terga juvencis.
Hoc, quibus armentis amor est et cultus habendi.
[Col. 0627D] Fecundo pecori lectum de more maritum
Emittunt, gentem dominis qui servet equinam.
Hoc quoque delectum castris acieque probare
Tironem vetus instituit doctrina, simulque
Turmis et legione hostis premere arma superbi:
Seu classem instructam ventis aptare secundis.
Tumque favis aestu croceis emissa juventus
Aere sub nudo ludit, stabulisque relictis
Ignotas quaerunt vagabunda examina sedes:
[Col. 0628A] Alis saepe etiam bellum stimulisque lacessunt,
In pulchramque ruunt animoso pectore mortem.



DE JUNIO.


A Jano sextum statuit quem Julius anni
Mensem, Junonis retinemus nomine dictum;
Aut populus junior patribus de more secundus,
Hoc mensi imposuit servato ex ordine nomen.
Huic Gemini aequata praesignant lampade Phoebum,
Sidere ter quino celsus quos signifer aurat.
Solstitio hic reliquos superat longisque diebus
Menses, ad summos coeli qui pervenit orbes.
Torrida et hoc aestas segetes fovet, arvaque primum
Fluminis in speciem culmis undare refertis
Efficit: hoc hortos etiam sua cura revisit,
[Col. 0628B] Atque olerum jam tunc prodest transponere plantas,
Dum tenerae in fructum possunt adolescere pinguem;
Mox violas, atque inde rosas, et lilia tempus
Carpere, et in calathis hyacinthi jungere florem.
Hinc mos lactuca coenas componere dulces,
Suavibus atque herbis validos relevare sapores
Allia, cepe, suis tunc sunt gratissima succis,
Tum quoque menta placet, tumque est satureia salubris,
Cum necdum validas concrevit succus in herbas.
Tunc et dulcis aquae salientem quaerere venam
Jejunis placet, atque haustu vitare calores.
Hinc etiam cerasa arboribus decerpere tempus.
Puniceis cerasis succedunt cerea pruna.
Moxque pyris primis adduntur mitia mala,
[Col. 0628C] Postquam desecto viduantur prata virore,
Agricolae et clauso contemnunt frigora foeno.
Glandifera hinc florem per silvas induit arbos.
Ipsae et vicino vites cum flore tumescunt



DE JULIO.


Martis origo sibi quintum quem signat in anno,
Quintilemque suos jussit vocitare Quirinus,
Septimus a Jano medium nunc obtinet annum
Julius, a magnoque excellet Caesare dictus.
Solstitio ardentis Cancri, cui sidera fulgent
Quatuor et denis pariter radiantia flammis,
Hunc paribus spatiis centri demissa per axem
Consociat sexto solis lux aurea mensi.
Fecundae hoc segetes culmis flavescere summis
[Col. 0628D] Incipiunt, et spem messis matura referre
Hordea sub primis autumni jacta pruinis.
Hoc quoque quandoquidem justis fovet igibus arva
Phoebus, triticeam praebent bona flamina messem.
Hinc etiam lini segetem manus apta requirit;
Nam sata quae fuerit Martis sub mense, refertis
Folliculis reddit maturum Julius; atque
Per mensem [b 1Kb] Veneris sulcis quae credita raris,
Augusto mensem campo dabit ipsa perusto.
[Col. 0629A] Hoc quoque mense pyris mensas ornare secudans,
Praedulcique licet decerpere persica gustu
Parva per aestivos primum matura calores
Quae existunt, reliqua autumno nam cedere certum est.
Farre etiam primo imbutas libare per aras
Tum vacat, ac laetos anni deposcere fructus,
Cum necdum plenam fundunt sua tempora messem
Frugibus, et coeli facies oranda sereni est.
Venantum hunc studio pingues agitare repertum
Cervos, hinc canibus silvis lustrare sub altis,
Corpora tunc maciem primum vitantia longam,
Quam Venus et sterili pepererunt frigora pastu,
Flore novo certos postquam vineta racemos
[Col. 0629B] Gignunt, haec mensem hunc potior nam gratia comit.



DE AUGUSTO.


Sextum quem numero et sextilem Romulus auctor
Nomine decrevit, Caesar post Julius anni
Censuit octavum, Augusti cognomine Roma
Mutans, Octaviano insignem principe dixit.
Aequali hic spatio Maio cum mense rotatur,
Devexumque tibi moderans auctumque remittit
Antehac flammigeram volventem lampada solem;
Denis, octonisque micant cui signa Leonis
Ignibus, aestivos fundunt quae extrema tepores,
Ac Cererem flavam maturas stringere aristas
[Col. 0629C] Cogunt, agricola ad messem cum cingitur omnis,
Cunctaque sudantes producunt arva colonos.
Hoc tamen immensos aether licet aureus ignes
Interdum generet, valido coelumque tremescat
Murmure, et effusi convellant aera nimbi,
Aestatem autumni componunt tempora laeti;
Unde viris summo et celeri curanda labore est
Messis, et in segetem cuncta exercenda juventus,
Maturas imber subitus ne prehendere fruges
Possit, incautum deludat terra laborem.
Nec farris solum stimulat tunc cura metendi
Agricolae studium, parilem sed cuncta reposcunt
Arva simul, vario dudum quae semine culta,
Post variam tribuunt, diverso tempore messem.
[Col. 0629D] Hic linum campus, laetum gerit ille legumen,
Huc invitat avena, vocant huc hordea falcem.
Nec tenuis viciae fetus lentisve minutae
Temnitur, inque suos rediguntur singula acervos.
Hunc quoque per mensem maturos carpere ramis
Fructus, atque epulis fas est superaddere sumptis.
Ac dulci ficu, prunisque, pyrisque volemus [a 1Kb] ,
Pluribus et nucleis gratos miscere sapores,
Sacrandosque aris modicos de vite racemos
[Col. 0630A] Sumere, et autumni fecundum poscere Bacchum,
Mellita atque epulis gustare absynthia sumptis,
Dulcibus atque favis latices juvat addere puros.



DE SEPTEMBRI.


Nonum nunc anni censemus in ordine mensem:
Septimus a Marte, primo, statuente Quirino,
Qui fuit, antiquo numerum de nomine priscum
Nunc quoque, et autumni pluvias cum tempore signans,
Virgo, cui denis simul octonisque coruscans
Stellis, flectentem praefert jam lumina Phoebum.
Hoc mense Augusto superat qui forte laborem
Agricolae messis, clausis quoque frugibus implent.
Hoc quoque vinetis custodes ponere tempus,
[Col. 0630B] Qui accessu fures valeant prohibere vagantes,
Ac laqueo et nodis vulpes prensare dolosas.
Tum funda, horrisono et crepitu, terrere volucres
Sollicita uvarum [b 1Kb] variam vindemia pestem,
Praedulces celso redolent dum colle racemi,
Dumque legens carpit maturas vinitor uvas,
Donec spumanti sudet vindemia musto,
Ac plenum fundat praelo torquente lyaeum,
Quamvis saepe per imbriferos tepefacta calores
Luce sub aequanda messuram vinea falcem
Quaerat, et abjecto nudet sua crura cothurno
Vinitor aggestas pedibus qui conterat uvas.
Servanda hinc etiam brumae sub frigore poma
Carpere, et apricis mos est componere tectis.
[Col. 0630C] Hinc quoque farra suis prodest committere sulcis,
Pinguibus atque arvis [c 1Kb] fruges mandare futuras.
Hinc cervos Venerem pingui fervore petentes
Per nemora et densas spiculis configere silvas,
Cum canibus noto delapsa est aura favore,
Venandi Francos docuit studiosa voluptas.
Hunc mensem jam tunc Libra moderante ruentem,
Aequato spatio junguntur noxque diesque,
Cursibus hincque diem superat nox horrida longis
Vernali sub sole pari conjuncta recursu,
Lux iterum donec tenebris potiora tenere
Incipiat spatia, et fugientem deprimat umbram.



DE OCTOBRI.
[Col. 0630D]

Anni nunc decimum Octimbrem rotat orbita mensem,
Octavum vetus instituit quem sphaera vocari.
Is quoque de numero priscum retinere vocamen
Noscitur, atque imbres pariter signare frequentes,
Libra cui pares coelo cum fecerit horas,
[Col. 0631A] Humentem volvit breviori tramite Phoebum,
Quatuor extendit retrahens quam brachia flammis
Scorpius ardentem, juxta Erigonemque relinquit.
Hunc mensem plenis supplex vindemia labris,
Omnibus atque arvis mitis quae pampinus ornat,
Undique conductis fervent vineta colonis:
Hi ferro mites caedunt de palmite fructus,
Congestos humeris hi gaudent ferre racemos,
Longius hi ductis exportant vitea plaustris
Munera, at hi validis praelum torquere lacertis
Instant, ac dulci distendunt robora musto.
Hi quoque vel veteres instaurant undique cupas,
Sufficiuntve novas solido de robore, cunctum
[Col. 0631B] Provida quis anni claudant cellaria vinum.
Idem amor accendit cunctos, eademque per omnes
It cura, et requiem fessis vix ipsa referre
Nox valet, exercetque omnes labor unus habendi.
Tunc etiam lento mustum congesta vapore
Flamma coquit, spumasque undanti effundit aheno,
Claraque praedulcem servant sic vina saporem,
Jejunis demum facilem praebentque medelam.
Tunc quoque contritum mola vertente sinapi
Prodest uvarum primo miscere liquori,
Hinc epulas grati relevent ut deinde sapores.
Hoc et mense sues lucis inducere tempus,
Maturo hibernam frangant ut tempore glandem.



DE NOVEMBRI.


[Col. 0631C] Undecimus magno nunc volvitur orbe November,
Anno quem nonum antiquo dixere parentes,
Ex numero atque imbri primum nomenque retentans.
Scorpius huic denis pariter micat atque novenis
Stellis, sed flammae nunc Libram quatuor implent,
Astrorum cultrix Chelas quas repperit aetas,
Ter quinoque ardet nunc tantum Scorpius igne.
Hoc mense autumnus hiemi decedere durae
Incipit, et gelidis conflantur frigora ventis,
Aere sed dubio diversam terra figuram
Concipit, in pluvias zephyro nunc flante soluta,
Nunc borea in rigidam speciem concreta furente.
Hinc cum forte datis licet exercere sub auris
Terram, proscissis committere semina campis
[Col. 0631D] Prodest, autumno superant quae forte peracto,
Porcorumque greges silvis consuescere foetis,
Dum pinguem vento tribuit quassante ruinam
Quercus, et effusa sternuntur nemora glande.
Tunc et apro silvis cura est quam maxima duros
Quaerere, et ex luco canibus producere nigro,
Dum validos crebris praedurant ictibus armos,
[Col. 0632A] Antiquaque fricant solidandas arbore costas,
Ceti nec lato metuunt venabula ferro.
Quod superest, curas genialis cura resolvens
Dulcibus ad requiem illecebris vocat, horrida postquam
Ruralem cohibent ventorum flabra laborem.
Tum dulces ludi, tumque est gratissimus ignis,
Atque novo oblectat somnum invitare lyaeo.



DE DECEMBRI.


Extremum bissena regit nunc linea mensem,
Quem decimum auctore scripsit nova Roma Quirino,
Nomine qui numerum et nimbos designat eodem,
Nunc etiam Martis dictus de mense December;
Arcitenens Phoebum angustis cui cursibus effert,
[Col. 0632B] Ternis ac denis praefulgens ignibus una.
Hoc mense australem coeli demissus in axem,
Exiguoque orbem perlustrans tramite nostrum
Sol, iterum ad boream convertit lumina celsum.
Hoc etiam hiberno terras urente rigore,
Maxima nox modicae causantes munera lucis
Agricolas fovet, oblitos tandemque laboris,
Ingratosque sibi blandus sopor irrigat artus.
Nec tamen imbrifero desunt sua munera mensi,
Nec gelidis cogit penitus cessare sub auris
Tempus, et in faciem tellus contecta nivosam.
Tum quoque cum pluviis campus ventoque madescit,
Vomere gleba jacens sulcanda est, hordea demum
Qua serere, aut laetum cupit exercere legumen
Agricola, immundumque fimum jactare per agros
[Col. 0632C] Tum licet: at cum terra hebeti torpore rigescit,
Multa domi tamen et tectis properare sub ipsis,
Mox vacat, algentis relevent quae frigora brumae.
Retibus hinc varias pelagi prensare volucres,
Aut igni et sonitu per campos fallere, sive
Lentandis usu pedicas aptare repertum
Amnibus hinc etiam piscosis ponere crates
Vimineas, densosque ad littora figere fasces,
Qua vado rapidum tranquillant flumina cursum
In ventum, facilem capiant ut retia praedam.
Hoc sub mense sues pasta jam glande madentes,
Distento et plenam monstrantes ventre saginam,
Caedere, et ad tepidum mos est suspendere fumum,
Terga prius salis fuerint cum sparsa madore.
[Col. 0632D] Bissena hos cultus renovant vertigine menses.
Huncque modum et morem sibi Gallica rura retentant,
Quem breviter signans digessi carmine, lector,
WANDALBERTUS ego, hortatu compulsus amici,
Dulcia me Rheni quo tempore littora alebant,
Maxima Agrippinae veteris quis moenia praesunt.




[Col. 0631]
INCIPIT HOROLOGIUM PER DUODECIM MENSIUM PUNCTOS.


[Col. 0631D] Quos cursu solis jungunt sua tempora menses,
Carmine nunc, lector, paucis, adverte, docebo.
[Col. 0632D] Janua nunc anni est Janus, finisque December.
Hos menses pariter solis rotat orbita punctis:
[Col. 0633A] Quae volvit Februum, undecimum regit ipsa Novembrem:
Martius Octimbrem spatio sibi nectit eodem:
Tum Septimbre tibi in sphaeram concurrit Aprilis:
Augustum Maius centro prospectat ab ipso:
Junia Quintilem scandens trahit orbita mensem.
Quas horas sibi quae jungunt in fronte videto,
Lector, et in cunctis aeque observare memento.
Mense omni prima undecimae conjungitur horae:
Hinc umbris decimam nectit cursuque secunda;
Tertia mox nonam punctis complectitur hisdem;
Octavae pariter praecedens quarta cohaeret;
Quintam subsequitur numero post septima justo.
Sola suas tantum mensuras sexta retentat.
Omnibus has, lector, conjungens mensibus horas,
[Col. 0633B] Quo superent spatio umbrarum, cedantve videto:
Hoc tamen in primis noscens retineto, quod orbis
Diversae partes varias forment quoque metas:
Nam quae vicino torrentur sole sub Austrum,
Ut mage luce nitent, minimas sic gignere possunt
Umbras: quae boreae frigentque jacentque sub axe,
Nocte magis longa, tenebrisque premuntur opacis.
Quae mediis ab utroque absistunt partibus axe,
Inter utrumque etiam lucem moderantur et umbras.
Ergo age, si subjecta legentem pagina, lector,
Te movet, hac illam regione probabis, ab ipso
Danubio Hesperiae primos quae vergit ad ortus,
Lugdunique urbe, et Rhodani distincta fluentis,
Respicit Oceani interclusos orbe Britannos,
[Col. 0633C] Hoc quoque te juste horarum mensura monebit,
Umbrarum motus primis ne forte Kalendis
Ponere et ad finem velis perducere mensis:
Nam pridie umbrarum fuerit quae meta priorum
Sub noctem nequit in varios transire recursus:
A medio in medium sensim sed crescere mensem
Diminuive umbras vera ratione docemur,
A medio in medium signorum ut volvitur ortus.



Horarum jam nunc texemus in ordine metas;
Humani ignaris monstrat quas corporis umbra.


DE JANUARIO ET DECEMBRI.
[Col. 0633D]
Linea quae Jani prima est pariterque Decembris,
Tricenis pedibus binisque exporrigit umbram,
Undenisque sequens pedibus mox umbra recisis
Tantum bis denis unoque extensa patescit.
Linea tumque pedes concidens tertia binos,
[Col. 0634A] Umbris ipsa decem figit simul atque novenos.
Rursus et hinc Geminis sole crescente fugatis,
Septem quarta pedes retinet mensura decemque.
Hac etiam binis umbra fugiente recisis,
Ter quinis quintam pedibus sua linea tendit.
Centrum tumque brevem jam sole regente duobus
Abscisi, ternos denos sibi sexta retentat.
Caedendi hunc morem muneri servabis ubique.


DE FEBRUARIO ET NOVEMBRI.

Quae Februum natura tenet sociatque Novembrem,
Ter denis pedibus supremas colligit umbras,
Moxque novem constant pedibus denisque sequentes;
Linea tum septem atque decem sibi tertia tendit.
Quarta pedes pariter ter quinos colligit umbra,
Hinc pedibus ternis ac denis quinta patescit,
[Col. 0634B] Scandentemque rotam undenis mox sexta coercet.


DE MARTIO ET OCTOBRI.

Cursibus Octobrem sibimet quis Martius aequat,
Octo pedes prima et bis denos linea figit,
Denos et septem complet statuitque secunda;
Tertia quindenis Phoebo ascendente tenetur,
Quarta decem excedens pedibus fugit agnita ternis,
Mox etiam quinta undenis spatiata recedit:
Sexta novem pedibus pandit sua lumina deinde.


DE APRILI ET SEPTEMBRI.

Quae tibi September florentem nectit Aprilem,
Bis denis umbram et senis docet orbita primam,
In pedibus sub quindenis figitque secundum,
Ternis ac denis cursum quoque tertia fraenat,
[Col. 0634C] Undenis crescens pedibus tum quarta recedit,
Quinta novem pedibus cursum clauditque patentem,
Septenisque suos componit sexta meatus.


DE MAIO ET AUGUSTO.

Augustum et Maium jungit quae linea primum,
Bis denis umbrae pedibus meat atque quaternis,
Cum denis ternos excrescit moxque secunda;
Undenis clarum concludit tertia cursum:
Quarta patet pedibus coelo tepefacta novenis:
Septem quinta tenet propriis finita sub umbris:
Sextaque tum quinis ferventi cessat in orbe.


DE JUNIO ET JULIO.

Horarum sibi Quintilem quis Junius aequat,
[Col. 0634D] Bis denis prima in pedibus patet atque duobus,
Undenisque means ostenditur inde secunda,
Tertia moxque pedes explet comprensa novenos,
Aestivo septem mox tendit quarta calore,
Quintaque tum pedibus conscendit linea quinis,
Hinc centro torrens ternos sibi sexta retentat





[Col. 0635]
INCIPIT DE CREATIONE MUNDI PER ORDINEM DIERUM SEX.



DE UNO ET TRINO DEO
[Col. 0635A]
[a 1Kb] Simplex, purus et unus,
Aeterni Pater atque
Summae fons bonitatis,
Existens sine fine
Aevi principioque,
Concrevit Deus orbem:
Verbo cuncta creante,
Rerum machina constat,
Volvens quam rotat axis.
Par Patri Genitoque,
Lustrans lumine cuncta,
Mundum Spiritus implet:
Una et trina potestas
Distincto moderatur,
[Col. 0635B] Complexa omnia, nutu.


De die primo.

Prima hinc exstat origo,
Carnis libera nexu,
Coeli quae tenet aulam,
Regem quaeque videndo,
Legem vere beatam
Servat, militiamque.
Vero haec lumine nobis
Lux e fonte perenni
Illustrata patescit:
Hanc quae sponte reliquit
Pars, dum caeca superbit,
Nocte haec horret et umbris:
[Col. 0635C] Discernit sed utramque
Regnator Deus, inque
Dignos disparat ortus.
Haec spernenda furoris
Virus nequitiaeque
Caecis mortalibus addit
Vitae ast illa beatae,
Virtutisque benignae
Sensim spargit amorem.
Mox coelum Deus altum,
Informique creavit
Mersam pondere terram,
Quae magnum per inane
Lucis munere primum,
Undis tecta, careret.
[Col. 0635D] His concreta fuerunt
Ignis semina puri,
Siccusque aeris humor.
[Col. 0636A] Nempe his cuncta coactis
Sensu corpora nullo
Afflatore moventur.


De die secundo.

Coeli hinc proxima terris
Pars est condita, tetris
Saepe obnoxia furnis.
Undae namque supernae
Telluremque tegentes,
Juncta mole ruebant.
Has inter Deus auctor
Firmavit nebulosam
Sphaeram nubiferamque.
Haec vis nempe liquentis
Undantisque elementi,
[Col. 0636B] Coeli temperat ignes.


De die tertio.

Hoc ex ordine demum
Formosi sator orbis
Undis arva retexit;
Magnos inque meatus
Moles sparsa fluentis.
Fontes, flumina, rivi,
Stagna et maxima ripis
Mox distincta mearunt.
Tellus nuda repente
Formam laeta virentem
Frondis comsit honore:
Arbor semina quaeque,
[Col. 0636C] Foetus herba sativos,
Verbo urgente crearunt.


De die quarto.

Neve haec cuncta carerent
Caro lucis honore,
Spirantique calore,
Solis conditor ignem,
Lunae et lampada finxit,
Stellarumque nitores.
Sphaeris astra sub amplis,
Haec infixa manere,
Haec sunt jussa moveri,
Quae annis atque diebus,
Signis, prodigiisque
[Col. 0636D] Praeessent, temporibusque.
Phoebo sidera ab uno
Lumen cuncta capessunt.
[Col. 0637A] Nox quis horrida cedit.
Quin et luna meatu
Diverso, variante
Orbe incerta vagansque,
Solis lumine plena
Nunc crescit, radiatque,
Nunc obducta recedit.


De die quinto.

Postquam sidere pleno
Concors est radiata
Lex et fabrica rerum,
Viventis jubet ortum
Naturae inde Creator
Spirantisque moveri:
Undis mira repente
[Col. 0637B] Emersit specierum
Moles innumerarum:
Mox quaecunque natatu
Complent aequora, quaeque
Scandunt aera pennis,
Diversum genus, atque
Formae corpora magnae, et
Cete ingentia surgunt,
Mox grandes, modicique
Pisces, saltibus undas
Squamisque exsuperantes;
Testis mox quoque clausa
Surgit turba, marisque
Vis immensa feracis.
Pictae moxque volucres,
[Col. 0637C] Silvis, rure vel undis,
Sueto ex aequore manant.


De die sexto.

Jamque hinc inde sonoro
Mulcens aethera plausu,
Alis turba coibat,
Amnes pisce fluebant,
Naturisque elementa
Juncta ornaverat auctor:
Telluris superabat
Pars, quae jussa animatas
Posset gignere formas:
Jussit hanc quoque munus
Auctor sumere vivae et
[Col. 0637D] Spirantis speciei,
Tum diversa per omnem
Surgunt corpora terram,
Limo educta repente.
Tum quaecunque jumentis
Forma est, quae pecus agri
Distinguit variatque.
Quae silvestria, motu
Quassat membra ferino,
Jussu concita currit:
Necnon bellua quaeque
Immitisque, voraci
Fluxit turba fremore.
Cunctis quae grege, quaeque
[Col. 0638A] Sola incedere gaudent
Tum venere figurae.


De creatione hominis.

Jamque impleta placebat
Mundi machina primi;
Dixit cum sator orbis,
Facto nunc opus hic est,
Nunc demum faciamus,
Cunctis qui superesse
Possit quaeque creata
Constant, quemque superna
Jam commendet imago.
Mox limum sator ille
Compegit, stabilemque
Formavit Deus arcem,
[Col. 0638B] Perfectumque opus ipse
Inspirans animavit,
Mens quae aeterna manebit.
Nempe haec portio coeli est
Divinaeque figurae
Hinc vertex micat altus.
Hanc vim nulla locali
Motu membra coercent.
Quamvis saepe retardent.
Distingues moderator
Post formam facit, ut vir
Sit, nec femina desit.
Immissus sopor artus
Confestim irrigat: hinc fit
Sumpto ex osse virago.
[Col. 0638C] Cunctis imperitare
Quos summus jubet auctor,
Natura variante,
Quae undis, aere, humique
Inceduntve, volantve,
Nunc repuntve creata.
Simplex inde jubetur
Esca insonsque parari,
Ramis quam daret arbor.
Latum nam paradisum,
Frondentemque Creator
Multo providus ante
Fructu impleverat, atque
Amnis fonte perennis,
[Col. 0638D] Hac ut sede beatum
Jam tunc sede futurum,
Cultorem indigenamque
Lex aeterna teneret.
Senis deinde diebus
Completo orbe peractis,
Naturae optimus auctor
Postquam cuncta placere
Recto vidit in ortu,
Septeno requievit.


Mysticus de creatione mundi sensus in homine accipiendus.

Cernens nunc homo quam te
Tantus diligat auctor,
[Col. 0639A] Temet nosce videndo.
Nempe haec omnia jussu
Sunt exorta volentis,
Rerum quis meat ordo.
Te summus sapiensque
Aeternusque repertor
Limo finxit, et artus
Formatos animando
Erexit, superantem
Cuncta ut mente videret
Omnis machina coeli.
Te propterque creatus
Mundus te docet omnis,
Alter tuque vocaris
Prisco nomine mundus,
[Col. 0639B] Haec cui fabrica cedit.
Te lux illa perennis
Primaevo edita jussu
Lucis monstrat alumnum.
Lumen nam tibi mentis
Formans indidit auctor,
Quae pars te alma bearet.
Hinc quaecunque per imos
Errat portio sensus,
Caecis haeret in umbris:
Debet portio praestans
Partem efferre sed imam,
Torpentemque levare.
Hoc firmata per undas
Coeli sphaera docere,
[Col. 0639C] Unda, et sparsa videtur.
Hoc torpentibus arvis
Tellus visa repente
Foeta et germine prompsit
Namque haec optima vita est,
Virtus, formaque nostra est,
Pigros quae erigit artus,
Quae torpentia novit
Corda accendere, cuique
Pars cedit vitiosa.
Tu magnas modicasve
[Col. 0640A] Cum proferre patrando
Virtutes meditaris,
Fructus herba vel arbos
Misto semine gignens,
Cultu frondet amoeno.
Solis mox tibi lumen
Coelestis radiare,
Splendorque incipit almus;
Tum proferre gerendo
Mens lustrata videbit
Coeli digna favore,
Tum discernere facta
Luci aptanda vel umbris,
Tum fraenare pudenda
Mox accensa, latentes
[Col. 0640B] Cordis tegmine sensus
Passim [a 1Kb] mittit in auras.
Hi vel celsa capessunt
Mentis culmine recti.
Arcanoque volatu,
Curis hi revoluti,
Instantique labore
Mundi commoda quaerunt.
Quin et corporis ipsa
Terreni gravis atque
Vergens pondere moles,
Aut mundos parit actus
Cum mente innocuosque,
Vitae et munere dignos;
Impurosve creando,
[Col. 0640C] Foedos atque cruentos,
Celsum foedat honorem.
Vero lumine mentis
Tunc demum ille vigebit,
Coelestique homo sensu,
Motus qui reget omnes,
Obscenosque premendo,
Castos exeret actus.
Aeterni hunc paradisi
Flos fructusque perennis,
Vitae fonsque fovebit.





[Col. 0639]
VITA SANCTI GOARIS AUCTORE WANDALBERTO.
(Apud Mabill, Act. SS. ord. S. Bened., tom. II, ex Surio, ad ms. cod. S. Remigii Rhemensis aucto et emendato.)



In Christi nomine Prologus WANDALBERTI diaconi in Vitam et actus atque miracula B. GOARIS, editus ad illustrem virum MARCUVARDUM, abbatem monasterii Prumiae, incipit feliciter.

[Col. 0639D] 1. Miracula divinorum operum humano generi fide semper integra esse suspicienda et devota glorificatione narranda, Scriptura sancta commonente et angelo hoc ipsum Tobiae sancto praecipiente didicimus. Plurima tamen eorum quae aut per semetipsam [Col. 0640D] Christi potentia efficit, aut per sanctos viros mundo in exemplum propositos operatur, propterea nostro tempore minus interdum nota et clara habentur, quod aut caducis rebus intenti parum haec et leviter contuemur, aut ea etiam quae in admirationem sui [Col. 0641A] nos magnitudine permovent, non tam rerum ignorantia, quam animi desidia futurae post nos aetati scribendo transmittere dissimulamus. Qua in re longe est nostra quam majorum nostrorum cum manifestior, tum inexcusabilior culpa. Quippe apud Gallias multos annos litterarum studia jacuere, nec facile plures per transacta retro spatia liberalium artium munere functi esse reperiuntur, quosque ad nostram aetatem principum liberalitate et optimorum virorum solertia adeo disciplinarum studia profecerunt, ut invidiam criminis merito nunc sustinere cogamur, si gesta sanctorum virorum, quae quidem ad nostram potuerint pervenire notitiam, posterorum scientiae deperire sinamus. Neque vero audiendi sunt qui tantum aetati praeteritae tribuunt, ut nunc quoque [Col. 0641B] fieri quae digna litteris aestimentur absoluto praejudicio negent: cum divina Providentia singulis mundi temporibus ita semper quae humano generi pro modo et ratione congruant ordinet, ut neque nos priscorum hominum felicitatem desiderare conveniat, neque illos nostrorum temporum statum si qualis nunc agitur praescire potuissent damnaturos fuisse credebile sit. Quippe nunc quoque sunt in Ecclesia multi virtute vitae clarissimi, et ad merita declaranda sanctorum in sacratis Ecclesiarum domibus stupenda saepenumero miracula fiunt, quae [Col. 0642A] propterea pauci, aut prope nulli mirantur, quoniam sui frequentia duris jam hominum cordibus viluerunt.

2. quoniam itaque me, sancte et amantissime Pater Marchuarde, novo operi manum imponere compellitis, ut Actus sancti confessoris Christi Goaris, qui hactenus vili admodum stylo et sermone multorum auditus offendente constiterunt, accuratius debeam explanare, additis ex novo miraculis quae apud ejus memoriam a pluribus gesta fideliter referuntur; breviter eis quos haec fortassis mea scripta movere poterunt satisfacio, me neque praesumptive corrigendi ejus operis cui majorum studia cesserint auctoritatem assumere, neque arroganter novae condendae scripturae litterariam operam adhibere: [Col. 0642B] sed ut simpliciter obedientiae debitum servem, quod in principio posui, perpendere, quod opera Dei secundum Scripturam gloriosum sit enarrare et sanctorum gesta aetati post nos hominum profutura mandare (Prov. XXV, 2). Equidem in hoc opere suscipiendo cum sancti viri meritis plurimum confido, tum vestro imperio, cui totum quod possim debeo non leviter moveor, neque rumusculos vel praejudicia quorumlibet mihi fore magni pendenda existimo, habituro apud benevolos si res bene cesserit absolutum veritatis et fidei testimonium.


Explicit in Christi nomine Prologus.



INCIPIT LIBELLUS De Vita et actibus S. GOARIS, cujus festivitas celebratur pridie Nonas Julias.
[Col. 0641]

[Col. 0641C] Goaris patria, parentes ac virtutes.

3. Goar igitur Aquitaniae provinciae, quae est totius propemodum Galliae pars tertia, indigena fuit, genere a majoribus clarus, patre Georgio, matre vero Valeria. Fuit autem diebus Childeberti regis Francorum, qui ortus est ex prosapia regis famosissimi Ludovici, quem primum cum exercitu suo ad Christianam veritatem B. Remigius episcopus Remorum praedicando convertit, mansitque usque ad Sigibertum regem, qui urbem Mediomatricum regni sedem habuit, omni vita probus et nobilis, actu insignis, vultu dignissimus, aspectuque jucundus, mente humilis, corpore castus, fide integer, opere conspicuus: qui ab ineunte aetate religiosis piisque actibus vitae optimae deditus, brevi in eum culmen sanctitatis [Col. 0641D] evasit, ut et mirabilium operum patrator et secretorum coelestium cognitor fieret. Et cum in eo quotidie amor et desiderium patriae coelestis excresceret et bonorum operum fructus subinde exuberaret, coepit ejus vita etiam aliis exemplum ad salutem [Col. 0642C] existere, ut multi ejus non solum praedicatione, sed exemplo quoque commoniti, ad meliorem vitam et correctiores actus a pravitate converterentur; et qui diabolo prius servierant, inciperent Christo postmodum militare.


Sacerdos factus, in Germaniam secedit; ecclesiam condit.

4. Et quoniam non potest civitas abscondi super montem posita, sancti viri eo fama ac vita profecit, ut sacerdotii gradu et honore presbyteratus [a 1Kb] accepto, dispensator mysteriorum Christi et divini verbi in populum fieret erogator. Dehinc cum in ampliorem supernorum bonorum concupiscentiam mens ejus excresceret, et visibilia cuncta despiciens in invisibilium appetitum se omni ex parte transfunderet, [Col. 0642D] patriam parentesque deseruit, et in ultimos Galliae fines peregrinus saeculo et coelestis patriae civis excessit. Veniens ergo in provinciam quae ripis Rheni fluminis contigua Tricoria nuncupatur, atque ad dioecesim pertinet Treverorum infra terminos [Col. 0643A] Wasaliacenses [a 1Kb] Deo libere servire delegit. Ibi in quodam loco super rivulum qui nunc Wocara dicitur, cum permissu et voluntate episcopi qui tum urbi et populo Treverorum praeerat, Felicis [al. Felicius] nomine, ecclesiam pro suis viribus construens, sanctorum in ea plurima pignora collocavit, videlicet sanctae Dei genitricis et B. Baptistae Joannis, aliorumque sanctorum, quos recensere necessarium non putavi.


Hospitate excellit.

5. In hoc itaque loco annis multis Deo servivit, vacans die noctuque vigiliis, orationibus et jejuniis, studens patientiae et praecipue hospitalitati, quam ita omni tempore secundum vires suas exercuit, ut cum virtutibus animi cunctis polleret, hanc ut propriam [Col. 0643B] et singularem habere putaretur.


Paganos ad fidem adducit.

6. Coepit interea gentilibus per circuitum simulacrorum cultui deditis et vana idolorum superstitione deceptis verbum salutis annuntiare, ut tanquam bonus evangelista qui pro Christo sua omnia dimiserat, multorum ad cognitionem vitae perpetuae doctor existeret. Sic factum est, ut plures e vicino pagani qui ad ea usque tempora in errore duraverant, ejus et verbo commoniti et provocati exemplo errorem spernerent, et ad vitae viam Christum converterentur. Ac ne praedicationis ejus signorum quoque deesset auctoritas, ut incredulae mentes, quae ratione non poterant, ad credendum miraculis moverentur, [Col. 0643C] coepit in virtute nominis Christi sanitatum beneficia circa infirmos et membrorum debilitate multatos aliquoties operari. Quod hodieque merita hujus multipliciter petentibus praestare conspicimus, cum ad ejus memoriam caecos visum, claudos gressum, energuminos mentis sanitatem, aliisque pressos languoribus incolumitatem recipere cernimus, ut illud in sancto viro Psalmographi constet impletum: Nimis honorati sunt amici tui, Deus, nimis confortatus est principatus eorum (Psal. CXXXVIII, 17).


Ejus in oratione instantiae, et in pauperes charitas.

7. Erat ei solemnis consuetudo, ut omni die missarum solemnia celebrans, sacrificium corporis et sanguinis Christi pro statu Ecclesiae offerret, psalteriumque ex integro [b 1Kb] orando intente compleret, tum [Col. 0643D] deinde cum peregrinis et pauperibus quibus sine pene nunquam erat cibum officio charitatis acciperet, quos oratione Deo commendabat, corporeo nihilominus alimento reficiens, ut ab eo peregrinus qui casu advenisset cum verbo salutis et ope intercessionis cibum quoque perciperet carnis. Haec autem [Col. 0644A] agebat apostolicae sententiae memor, quoniam hilarem datorem diligit Deus (II Cor. IX): et Christum in pauperibus et peregrinis suscipere cupiens, ut ab eo mereretur audire: Quod uni ex minimis meis fecistis mihi fecistis (Matth. XXV).


Diabolo invidiam facessit.

8. Sed quia antiquus hostis electorum semper profectibus invidens, eorum studiis multipliciter nititur occursare, et omnes qui pie volunt vivere in Christo persecutionem patiuntur; haec a viro sancto charitatis et praedicationis opera fieri diabolus acriter doluit, coepitque illi nunc occulte, nunc etiam manifeste tentationum fraudes intendere, ejusque propositum ut averteret modis variis laborare: quae tamen ille cuncta aequanimiter tolerabat, qui nosset [Col. 0644B] per multas tribulationes oportere ingredi regnum Dei. Quare neque a praedicatione potuit cohiberi, quin lucrandis Deo animabus operam semper impenderet; neque ab operibus charitatis, quae permaxime Deo accepta noverat, ullatenus valuit impediri: ita ut quotidie concursus ad illum multorum fieret, qui aut a gentili vanitate ad fidei sinceritatem confugerent, aut ejus exemplo cuperent voluntariam Christo dependere servitutem.


Aemulorum vexationes patitur

9. Sed sicut bonorum hominum est aliorum actibus quos laude dignos aspexerint gratulari, et eis ad suum uti profectum; ita contra reproborum mentes conantur semper recta electorum opera offuscare, et [Col. 0644C] quae imitari nolunt aut etiam nequeunt, malivolo detractionis ore et studio carpere. Unde accidit ut quodam tempore ad beatum Goaram duo sub falsa specie pietatis clientes episcopi qui tunc Treverorum praesidebat Ecclesiae, Rustici nomine, venirent, quorum alter Albuinus, alter vocabatur Adalwinus [al., Almannus], dicentes se ea quae ad luminaria ecclesiae B. Petri urbis jam dictae necessaria essent quaesitum venisse. Qui dum corporei luminis fomenta requirunt, vel magis se quaerere mentiuntur, quibus malivolentiae tenebris caecati essent celare minime potuerunt.


Accusatur apud episcopum.

10. Nam hi videntes quae servus Christi ageret, [Col. 0644D] quod scilicet Dei verbum ad se venientibus continuo praedicaret, quod quotidie ab ortu lucis psalmodiae laudes [c 1Kb] Christo persolvens, et missas deinde celebrans, postea cum peregrinis et pauperibus qui ad se venissent pranderet, quae certe ille studio charitatis et indefesso usu benevolentiae, non alicujus [Col. 0645A] intemperantiae vitio faciebat: ut malis est vita bonorum gravis, arbitrati sunt se aliquam nactos occasionem, qua servum Dei accusare, vitamque illius possent aliquatenus infamare: ita ad patronum redeuntes, coeperunt alia pro aliis mentientes dicere, vidisse se in illo quae ad reprehensionem et destructionem aliorum valerent plurimum, ipsum esse Goarem magis edacem vinique potatorem, quam Dei (quod putetur ab imprudentibus) sacerdotem: quippe qui mane comedat ac bibat, nec possit consuetum aliis legitimumque cibi sumendi tempus et modum servare: et qui propterea praedicet, ut obtentu verborum vitia morum celet, aliaque perplura gerat quae nisi fuerint auctoritate pontificali cohibita, ipsi episcopo sint contumeliae et vituperationis [Col. 0645B] maculam illatura, tanquam qui haec in sua dioecesi ab homine alienigena et mente capto fieri sinat. Debere Goarem publicis Ecclesiae sisti judiciis, suorumque actuum reddere rationem, ne insolentia concessa crescat in alios, et quo pluribus ita licuerit agere, hoc pontificalis auctoritas amplius infirmetur. Haec ab eis dicebantur: sed dum servo Christi calumniam struunt, divino judicio et sancti viri clariorem reliquis hominibus vitam fecerunt, et ipsi quam essent damnabiles innotuerunt.


Ad episcopi judicium provocatur.

11. Itaque episcopus Trevirorum haec a suis super viro Dei audiens, ut est interdum animus praelatorum, maximeque carnalium, diversis occupationibus serviens, quoque circa multa dividitur, eo fit minor [Col. 0645C] ad singula, nec discernere facile valet quid qua ex causa a plerisque dicatur: motus suorum sermonibus eosdem ad beatum Goarem cum festinatione redire praecepit, mandans uti eum sibi quantocius exhiberent habituro super ejus actibus quaestionem. Illi celeriter ad sanctum virum, ut praeceptum erat, reversi, volentesque simulatione callida dolos suos et accusationem celare, cum tamen haec eum minime laterent, salutant eum ex nomine sui pontificis, petere illum atque mandare ut ad se debeat sub celeritate venire. Quo audito vir simplici animo circa omnes magna exsultatione repletus gratias egit Deo, et quod visitationem sui pontificis, mundatumque ad eum properandi meruisset accipere gratulatus dicens: [Col. 0645D] Faciat Dominus, faciat ut possim, quia obedientia sine mora exhibenda est. Etsi enim suspectam habere poterat episcopi jussionem, nec facile quam ob causam accersiretur posset latere, considerabat tamen Domini ad apostolos auctoritatem dicentis: Qui vos spernit, me spernit, et qui vos audit me audit (Luc. X). Et illud apostoli Petri: Subjecti estote omni humanae creaturae propter Deum (I Petr. II).


Episcopi nuntios noctu retinet.

12. Quoniam tamen diei terminus imminebat, nec iter statim arripere poterat, exsecutores suos ea nocte detinuit, et qua circa omnes solitus erat usus humanitate, coenam secundum vires suas instruens, [Col. 0646A] pro labore illos viae refecit, ipse ut consueverat in Dei laudibus hymnisque pernoctans. Orta prima luce ut quot diebus agebat, psalmodiae et orationum vota Deo persolvere coepit: tum demum ubi id peregit, missarum solemnia exorsus implevit. Praecepit deinde discipulo ut exsecutoribus suis sibique prandium sicut posset instrueret. Fili, inquiens, para nobis de substantia nostra convivium, ut nobiscum legati nostri pontificis epulentur: forsitan addet Deus aliquem pauperem qui possit in Christi charitate cibum una potumque percipere. Id ut homines malivolae mentis et jamdudum animo corrupti mandari audierunt, ultra non valentes pestem malitiae internae dissimulare, quid mente gerant ostendunt: et tanquam qui perverse viventem juste reprehenderent aiunt: Neque [Col. 0646B] tu bene agis, qui legitimum tempus et canonicum sumendi cibi contemnis: neque nos tibi hac in re consentimus quin maturas diei horas in percipiendis escis sustineamus. Quasi regnum Dei sit esca et potus, et non justitia et pax et charitas: vel in cibo sumendo tarditas magis quam modus et temperantia valeat: aut vir sanctus haec causa ventris et non benevolentiae ageret, qui propterea utique cibum apparari praeceperat, ut quos maturius proficisci velle putaret, propter itineris laborem mane reficeret, et ne jejunos abire hospites sineret, in quibus licet indignis Christum se suscepisse gauderet. Ut ergo illos obstinate sibi resistere vidit immodeste, ut erat semper tranquillo animo dixit: Mala domus est, in qua Dominus non timetur. Vos autem si vere Deum [Col. 0646C] timeretis, charitatem utique non recusaretis. Dum haec loquitur, venit ejus puer et indicat peregrinum stare pro foribus. Quo audito gavisus est et recepto in domum peregrino ait. Ecce quam bonum et quam jucundum habitare fratres in unum! Appositaque mensa cibum una cum peregrino et ipse cepit.


Aemulis suis viaticum suppeditat B. Goar.

13. Exsecutores haec videntes, cum ingenti festinatione et alacritate suos equos straverunt, dicentes tum se pro certo causam invenisse, qua Goarem accusare, et manifesti criminis apud eum a quo missi fuerant insimulare valerent. Rogaverunt tamen uti pro labore viae et itineris necessitate aliquid eis cibi et potus quod in via percipere possent tribueret. Id ille qui plenus semper charitatis esset, et omnibus [Col. 0646D] etiam ingratis benefacere paratus jucunde accepit: eisdemque suis exsecutoribus quae petierant in vasa poni praecepit. Sic accito in comitatum viae quo utebatur semper ministro, una iter ad urbem Trevirorum aggressus est.


Fame ac siti divinitus torquentur.

14. Jam advenerat diei medium tempus et illis euntibus sol altiorem sui cursus axem conscenderat, cum ecce in vindictam sui servi adest ultio divina, et qui paulo ante oblatam sibi pro charitate cibi potusque respuerant copiam, esurire vehementer ac sitire coeperunt, tum etiam tanta lassitudine affici, quantam essent experti nunquam. Inter haec vir sanctus [Col. 0647A] in laude divina et Psalmis meditabatur, illud Apostoli exsequens: Sine intermissione orate, in omnibus gratias agite (I Thess. V). Cumque jam sextum viae milliarium complessent et in eum locum venissent qui Pauli campus dicitur, Albuinus collegae Adalwino dixit: Fames me ingens et sitis habet. Cui ille: At ego nisi celerius bibero, e vestigio moriar. Constiterunt itaque ad quemdam rivulum, quem in vicino noverant descendere, ut ex eo bibere et circa ripas ejus cibum sumere deberent. Sed ubi eo ventum est, nihil aquae penitus invenerunt: quippe eis in quibus malitiae vis exarserat, aqua rivuli nutu Creatoris aruerat. Miserunt deinde manus ut ex sacculis escas quas a viro sancto datas meminerant sumerent: sed et ipsi vacui sunt reperti. Et recte, qui [Col. 0647B] charitate quae bonorum omnium est plenitudo vacui erant, vacua invenerunt vasa in quibus alimenta a viro charitate pleno perceperant.


S. Goar eos mirabiliter pascit.

15. His perturbati, cum necdum culpam suam plene cognoscerent, et quid circa se ageretur mirantes, iter in equis agerent; eousque excrevit lassitudo eorum, ut Albuinus de equo velut exanimis caderet, et Adalwinus ad virum Dei se conferens, magnis precibus ut sui et collegae misereretur exposceret. Tum ille qui legisset: Si esurierit inimicus tuus ciba illum, si sitit potum da illi; hoc enim faciens carbones ignis congeres super caput ejus (Rom. XII); et Dominum praecipientem attenderet: Diligite inimicos vestros, benefacite his qui oderunt vos (I Joan. III), ei [Col. 0647C] qui se rogabat respondit: Fili, recordari oportet quia Deus charitas est et qui manet in charitate in Deo manet, et Deus in eo. Proinde hodie cum me vobis pro amore Christi cibum offerentem et ipsum percipientem vidistis, non debueratis charitatis officium recusare. Nunc autem ad correctionem vestram operatur haec Deus, ut ejus admonitione correcti discatis charitatem quae est vinculum perfectionis amplecti. Dum haec loquitur, conspicit eminus tres cervas ingentis formae, tanquam suo numero Trinitatis mysterium praesignantes. Invocata mox Trinitatis virtute, cervas consistere quoad vellet ipse praecepit. Illis confestim obedientibus et bruto licet sensu nomini divino cedentibus, ac tacite hominum duritiam et inobedientiam accusantibus, vasculum [Col. 0647D] accepit et ad cervas perveniens earum ubera mulsit. Tum eas abire permittens, lacte quod mulserat illorum qui ut exanimes jacebant membra pertrectavit, statimque eos pristinae virtuti et incolumitati restituit. Praecepit deinde ut ad rivulum reversi aquam haurirent, ac de sacculis cibos accipientes jejuna corpora relevarent. Sic factum est, ut qui prius propter offensam viri sancti vacua vasa et arentem rivum invenerant, ejus postmodum venia impetrata et in rivo aquam sufficientem et in vasculis suis escas quas posuerant reperirent.


Praelatis obediendum esse probat.

16. Eis ergo manducantibus, et quae erga se ipsos [Col. 0648A] gesta viderant mirantibus atque stupentibus, coepit beatus Goar exquirere quid causae esset quod eum ad se episcopus evocandum putasset, sibi mirum videri quid negotii secum pontifex habere velit. Nam nos, inquiens, obedientiam praelatis exhibere debemus, nec sine causa est quod divina circa nos potentia per feras hodie monstrare dignata est, sed ut ostenderet quam gerat suorum servorum curam, et quam non deserat in se sperantes, quoniam potens est Dominus parare mensam in deserto, et quam magnificata sunt opera tua, Domine. Hic illi timore et metu depressi nihil respondere, sed putare se repente interituros, quod in servo Christi tantam cernerent virtutis efficaciam, quem essent ausi aliquatenus contristare. Iter post haec agentes, [Col. 0648B] multa die Treviros pervenerunt: quo ut ventum est, vir sanctus, ut illi perpetui moris erat, ecclesiam est ingressus, uti se et causam suam Domino commendaret.


Ab episcopo in calumniam rapitur.

17. Qui autem illum deduxerant, ad episcopum quantocius venientes, cuncta quae in itinere contigissent, quaeque in Dei homine conspexissent ex ordine retulerunt. Ille cum debuerit in admirationem divinorum operum converti, et Deum in sancto ejus laudare, in furorem accensus coepit sibi astantibus dicere, ea quae Goar egerit, non tam ope divina, quam magica arte et maleficiis ab eo esse patrata: nec in illo aliquod verae virtutis indicium posse existere, qui carni et ventri subditus mane comedat ac bibat, et jejunii inediaeque sit impatiens: cum antiqui sancti [Col. 0648C] et justi per jejunium et abstinentiam atque eleemosynas Deo placuerint. Haec ita jactabantur, tanquam sola abstinentia quis aliquando, et non charitate sinceroque in Deum amore sanctus exstiterit.


Cappam ad solis radium suspendit.

18. Dum haec apud episcopum geruntur, praesente clero ecclesiae, venerabilis sacerdos domum in qua cum suis rusticis episcopus consederat ingressus est, coepitque prospicere quam in partem vel discipulus quo comite venerat concederet, vel ipse cucullum suum posset appendere: cum ecce videt in angulo domus tanquam vectem ligneum parieti haerentem, (erat autem solis radius per modicam fenestram ingrediens) ad quem accedens, quoniam ut dictum est, [Col. 0648D] vectem putabat, in eo cappam suam appendit, juxtaque discipulum stare praecepit. Neque mirandum est solis radium ad obsequium viri sancti ligni duritiam praebuisse, cum qui Creatori devote famulatur, ei sit etiam creatura ex Creatoris voluntate subjecta.


Magicae artis calumniam a se propellit.

19. Hoc dum episcopus cerneret, quaeri coepit quid sibi vellet, quod ad solis radium vestem suam Goar appenderet: non esse id divini miraculi, quod homo infirmus tanta praesumat: magis illum haec jactantia et praestigiis artis magicae, quam virtutis merito facere. Proinde accederet propius et rationem suorum operum redderet: sibi mirum videri, [Col. 0649A] quod in quo nulla sit excellentia sanctitatis, feras mulgeat, et solis radio pro ligno utatur. Haec dum ex viro sancto quaeruntur, et in simplicem puramque hominis Dei conscientiam calumniae instruuntur, vir sanctus qui sibi bene esset conscius, nihil unquam se malarum artium didicisse simpliciter respondit: Deus judex justus, fortis et longanimis, scrutator cordium et secretorum inspector, novit me nihil prorsus artis magicae aut scisse aliquando aut scire, neque parti adversae in aliquo velle praebere consensum. Feras autem mulsi non ullis incantationibus, quarum scio omnino nullam, sed quod ad salutem eorum qui me comitabantur pietas mihi divina concessit et ordinavit implevi; neque vestem meam de solis, ut dicitur, radio pendere scio, [Col. 0649B] sed de fuste roboreo. Quod autem mane comedere dicor et bibere, videat qui inspicit omnia et judicet, gulae vitio aliquando an charitatis officio egerim.


Trevirorum mos erga infantes exposititios.

20. Haec illo dicente, supervenit puer quidam ex clericis ecclesiae nomine Leobgisus in ulnis infantulum gestans, qui ab hora nativitatis tres tantum noctes implesse putabatur, et cujus qui essent parentes ignorabatur. Moris quippe tunc Trevirorum erat, ut cum casu quaelibet femina infantem peperisset cujus nollet sciri parentes, aut certe quem pro inopia rei familiaris nequaquam nutrire sufficeret, ortum parvulum in quadam marmorea concha quae ad hoc ipsum statuta erat exponeret; quae etiam concha nunc in monasterio Prumia, dono Pippini clarissimi [Col. 0649C] regis aquaeductui mancipata, fratribus aquam coram refectorio praebet; ut cum expositus infans reperiretur, existeret aliquis qui eum provocatus miseratione susciperet et enutriret. Si quando igitur id contigisset, custodes vel matricularii ecclesiae puerum accipientes, quaerebant in populo, si quis forte eum suscipere nutriendum et pro suo deinceps habere vellet; ubi ad eam rem offerret se aliquis, infans qui esset expositus episcopo deferebatur, et ejus privilegio, auctoritas utriendi habendique parvuli ei qui a marticulariis susceperat firmabatur.


Infantis loquela Goar innocentiam suam tuetur.

21. Id ergo tunc accidit: et infans in concha repertus a clerico suprascripto, in praesentiam est [Col. 0649D] episcopi ecclesiaeque delatus. Quo viso, episcopus ad suos conversus: Nunc, inquit, probare facile poterimus, si Goaris opera ex Deo sint, an ex adversario. Manifestet nunc nobis qui sint hujus qui illatus est pueri parentes; et si divina virtute nititur, ut contra naturae usum, infans trium dierum loquatur, suorumque parentem nomina indicet faciat. Arctatur hac vir Domini conditione; imperatur ei ab episcopo ut ad demonstrandam suorum actuum innocentiam et simplicis animi sanctitatem hoc miraculi opus exhibeat. Debere illum tale aliquid agere, quo ad audiendum illum imitandumque dubitantium animus roboretur; qui si hoc agere vel nolit, vel minime possit, futurum continuo ut, neque praeteritis [Col. 0650A] ejus actibus, neque ei quae de se ferat innocentiae puritatique credatur; et quae egisset eatenus essent maleficiis penitus ascribenda: quare et in eum capitalis animadversio, ut in magum et maleficum, fieret. Tum vir beatissimus contristari vehementer et affligi coepit, quod talia ei a suo pontifice mandarentur, in quibus et attentandis videretur esse nonnulla praesumptio, et recusandis difficillima necessitudo: sibi semper conscientiam propriam et superni judicii testimonium suffecisse, non oportere talia imperari, non haec sua qui se sciret in omnibus peccatorem, sed sanctorum esse miracula. Quoniam tamen episcopi praeceptis resistere non valebat, simul et ne eorum qui se audire soliti essent conscientia infirma in sui aestimatione falleretur metuere [Col. 0650B] poterat, ad preces conversus et Deo suppliciter manus extendens, ait: Christe, qui temetipsum pro redemptione hominum exinanisti et formam est servi dignatus accipere, fac mecum quamvis indigno tamen clientulo tuo misericordiam, et virtutis tuae in hac necessitate potentiam ostende, ut cognoscat praesens episcopus et plebs ejus, quia te diligo, te adoro, tibi non ficte servire desidero, Creator omnium et Redemptor. His dictis, ad bajulum infantis accessit, quaesivitque quot noctes infans idem ab ortu implesset. Cum tres illum jam a nativitate noctes habere dixisset, vir Domini subjunxit: Trinitas sancta, te invoco, atque te, infans, in nomine Trinitatis adjuro, ut genitores tuos nominatim et clare designes. Tum infans protenta ad episcopum manu, [Col. 0650C] absolutissimo sermone respondit: Iste est pater meus Rusticus episcopus et mater mea Flavia nuncupatur. Sic, justissimo Dei judicio, dum in servum Domini isdem episcopus calumnias molitur, et opera quae debuerat admirari maligno fraudis commento nititur offuscare, quae essent ejus facta, qualisque in secretis suis existeret qui palam de aliis judicaret, manifeste cunctis innotuit.


Episcopum ad poenitentiam hortatur; septenam pro eo poenitentiam promittit.

22. Itaque ubi proditum se vidit episcopus, et quae celari posse crediderat omnibus revelata conspexit, confusus ad beati viri pedes procidit, indubitanter tum se agnoscere dicens sanctum et Deo acceptum [Col. 0650D] esse Goarem, cujus virtute, imo divina pro eo ultione crimen quod nullum praeter se et eam cui illicite fuisset admistus, unumque puerulum suum scire, aut sciturum aliquando putaverat, per innocentem tunc et necdum ex usu loquentem infantulum cerneret patefactum. Vir autem sanctus rem gestam perpendens, stabat stupefactus et haerens, atque ex imo cordis suspiria gravissima ducens, et versus ad episcopum plangere coepit, quod per se videretur pontifex publicatus; fuisse dicens meliorem spontaneam secretamque confessionem; oportuisse eum antequam publice notaretur, conscientiae reatum emendatione voluntaria et satisfactione congrua tergere, quippe veram, fixamque esse sententiam: Nihil opertum [Col. 0651A] quod non reveletur, et occultum quod non sciatur (Matth. X). Proinde suadere se, uti consiliis salubribus acquiescens, suscipiat pro reatu proprio duram prolixamque poenitentiam ex judicio sacerdotum, et talem quae non verbis solummodo constet, sed ex mentis secreto procedat, verisque lacrymarum gemitibus atque contritione spiritus Deo, qui vitam cunctorum desideret, satisfaciat. Laboret intente quemadmodum diabolo, cui commisso tanto scelere, lucrum de se et laetitiam fecerit, tristitiam et confusionem, acta condigne poenitentia faciat; non esse cuiquam, nedum ipsi de venia desperandum, quando ipse Dominus per prophetam clamet: Nolo mortem peccatoris, sed ut convertatur et vivat, et in quacunque die peccator conversus fuerit, omnium iniquitatum [Col. 0651B] ejus obliviscar (Ezech. XVIII); et per se in Evangelio dicat: Non veni vocare justos, sed peccatores ad poenitentiam (Luc. V). Cumque ad dimittendum superna clementia sit parata, oportere homines esse ad poenitendum promptissimos; se vero eo in illum esse animo, ut, juxta virium mediocritatem, pro peccato ejus septem annis poenitentiam suscipere et consummare velit, assiduisque precibus et lamentis Deum pro illo cupiat exorare: quanquam non ignoret futuros plures bonos et meliores viros qui ejus lapsum plangere et suis orationibus studeant sublevare, juxta illud apostoli Jacobi: Orate pro invicem, ut salvemini (Jac. V). His verbis et similibus ad poenitentiam et satisfactionem episcopum exhortatus est, et charitate qua erga cunctos fervebat illius [Col. 0651C] casui compatiens, veniam ei a Domino postulabat, memor sententiae apostolicae: Quoniam qui converti fecerit peccatorem ab errore viae suae, salvabit animam ejus a morte (Ibid.).


Modeste de se ac de episcopi crimine Sigiberto respondet.

23. Haec postquam ita gesta sunt, fama horum ad regem Sigibertum velocissime venit; statimque suos ad beatum Goarem legatos dirigens, eum ad se accersiendum curavit. Moxque ut apud se esse cognovit accitum, interrogat super his quorum ad se esset fama delata, legatis scilicet episcopi et feris quas mulserat, episcopo quoque ipso et infante, qui praeter tempus esset locutus aetatis. Ad haec cum ille nihil omnino responderet, ne quid de se passim [Col. 0651D] jactare videretur, commotus rex per obedientiam quam ipse vir Dei regibus, principibusque et sacerdotibus debeat, praecipit ut super quibus interrogaretur per ordinem aperiret. Tum demum necessitate compulsus, ex percunctante rege quaerit quae sint quae a se velit audire. Cum ille de legatis et feris, atque episcopo se quaerere respondisset, sanctus vir petiit ut ipse rex quemadmodum res gestas audisset ediceret. Ut hoc a rege factum est, et per ordinem, ut rerum gestarum fides ad se pervenisset explicitum, beatus Goar subjunxit: Obedientiam negligere non debeo, nihil tamen aliud ex me audies quam quod ipse dixisti, nam aliis me factum quemadmodum ibi relatum est.


[Col. 0652A] Episcopatum recusat.

24. Tunc rex admiratione repletus, coepit palam omnibus enarrare quae ipse de viri sancti actibus agnovisset. Cumque haec prosequeretur, universi acclamare dignum esse Goarem qui, expulso Rustico, Trevirorum episcopus fieret, non id actum sine ordinatione divina, debere praeesse Ecclesiae eum qui signis et virtutibus, vitaeque meritis pastoralis officii dignitatem posset in omnibus adornare. Rex etiam laeto et alacri animo acclamantium voces cupiebat implere. Itaque, cum favore eorum qui aderant sacerdotum et primorum palatii, praecepit uti episcopatum jamdictae Ecclesiae Goar acciperet. Ille vero qui non sua quaereret, sed quae aliorum, et qui illud viri sapientis servare, sciret; Quanto magnus es, [Col. 0652B] humilia te in omnibus (Eccli. III); et illud Dominicum; Cum omnia feceritis, dicite, servi inutiles sumus, quod debuimus facere fecimus (Luc. XVII), moerere et contristari, regisque imperium graviter ferre, meliusque dicere sibi esse mori quam episcopi sedem arripere, debere regem in sacerdote divinam considerare scientiam qua dicitur: Non est discipulus super magistrum, neque servus major Domino suo (Matth. X); et: Si patrem familias Beelzebud vocaverunt, quanto magis domesticos ejus (Ibid.)? non esse negandum episcopo poenitentiae locum, omnium in coelis regem esse qui de singulis judicet, a quo ut velit ipse rex sibi peccata dimitti, sic debeat Rusticum permittere ut ex illo suorum actuum veniam sedulus expetat; non esse tam facile dejiciendum [Col. 0652C] officio sacerdotem, quando omnes mortales fragiles simus et ad peccandum ex carnis infirmitate proclives.


Rege urgente inducias petit.

25. Ad haec quae visa sunt rex respondit; exitus tamen orationis fuit, se neque episcopo poenitentiam denegare, et consiliis ejus per quem talia sint patrata miracula velle id omnibus obedire; neque tamen posse sacerdotum sententiae et judicio populi contraire, quin ipsum ut petatur ad episcopatum faciat promoveri. Tunc vir sanctissimus, ubi obstinate sibi regem vidit obsistere, humiliter eum et cum lacrymis petiit, ut copiam sibi eundi ad cellulam propriam faceret, uti [Col. 0652D] secum aliquandiu liberius tractare, et sic demum illi quod videretur congruum respondere valeret. Id continuo rege permittente, et ut post viginti dies ad se Mediomatricum urbem, quae nunc Mettis vocatur, redire praecipiente, recessit ad cellulam, aliud sine dubio interim agere disponens quo possit regis declinare propositum. Ut ergo pervenit ad cellam, sese in orationem prosternens, Dominum coepit intente et cum gemitu deprecari, ut se a tanto onere curae pastoralis misericorditer dignaretur eripere; sufficere sibi ut secreto et in abditis conscientiae ipsi diebus vitae suae serviret, nec se posse onus quod rex vellet imponere sustinere. Cumque in his precibus persistens semetipsum affligeret, ex voluntate Dei [Col. 0653A] febre valida correptus aegrotare coepit, et longo corporis incommodo fatigari. Quid plura? Sic res accidit et eum habuit exitum, ut quem post viginti dierum excursum visurum se rex aestimaverat nec in septem annorum spatio videret. Atque eo modo circa famulum suum divina Providentia agit, ut et instantiam regis ad episcopatum se cupientis promovere declinaret, et quod episcopo pollicitus fuerat septem scilicet annorum pro eo supplicationem licet in infirmitate positus adimpleret. Nam cum omni vitae suae tempore, tum maxime illis septem annis orationi vacavit, orans sicut Apostolus praecipit pro omnibus hominibus, pro regibus et omnibus qui in sublimitate erant ut quietam et tranquillam vitam agerent in omni pietate et castitate (I Tim. II). Eisdem autem [Col. 0653B] annis septem exactis, sine cessatione lacrymas fundebat, et assidue Dominum precabatur, memor ejus sententiae: quoniam qui seminant in lacrymis in gaudio metent (Psal. CXXV); et sciens finem vitae suae non multum abesse, cupiensque dissolvi et esse cum Christo (Philip. II).


Sigibertum prae infirmitate adire non potest.

26. Itaque postquam annorum septem spatium evolutum erat, Sigiberto regi in mentem venit quid super sancto Goare tam sibi, quam populo et proceribus palatii placuisset; atque e vestigio legatis ad illum missis, orat uti ad se venire debeat. Sed vir spiritu Dei plenus, qui sciret dissolutionem sibi corporis imminere, legatis prophetica voce respondit: Dicite, filioli, domino vestro, quoniam faciem meam [Col. 0653C] non est in praesenti vita visurus, nisi forte velit ad cellulam nostram ipse venire, quoniam infirmitati gravissima comprehensus, nusquam progredi valeo; quanquam haec divinae pietatis flagella longe sint meis meritis leviora. Haec cum legati ad regem responsa pertulissent, contristatus ille dicere coepit: non esse se dignum talem habere doctorem, neque plebem quae tantum mereretur possidere pontificem. Misit tamen adhuc alios, per quos petiit obnixe, ut usque ad suam praesentiam vir sanctus fatigati dignaretur, neque se desideranti magnopere principi denegaret. Qui ut venerunt servum Christi multo validius febre laborantem et prolixius aegrotantem, atque in Dei laudibus jugiter persistentem invenerunt. [Col. 0653D] Quibus apud se positis vir sanctissimus ait: Nolite, o filioli, aut vos ipsos, aut regem vestrum ulterius fatigare, quoniam certum habeo et ita ex pietate superna confido, me neque extra spatium loci istius amplius egressurum, neque ullam evectionem aliam quam ad sepulturam propriam subiturum. Ita in proposito permanens, fixus in Dei laudibus et oratione durabat.


Sepulturae suae locum et ministros a rege postulat.

27. Tum missi illi qui ad eum venerant, quid sibi per ipsos ab rege vellet impetrari percontabantur [Col. 0654A] Quibus ille respondit: Petitio mea sola haec est, ut si ei placet, de hoc loco amplificationem meritorum et causam retributionis aeternae sibi in regno coelorum acquirat; et cum extremus mihi in hac vita dies et debitus finis advenerit, auctoritate sua et imperio ad me Agrippinum et Eusebium sacerdotes venire faciat, qui meum corpusculum debeant sepulturae mandare. Hoc accepto responso, ad regem qui missi fuerant revertuntur, verba sacerdotis et preces ex ordine referentes. Ea rex ut cognovit, graviter commotus ingemuit, faciesque ejus immutata est, quoniam tantum virum cito se amissurum videbat. Moxque suprascriptos ad se sacerdotes accersiens, pro voluntate viri sancti eos proficisci ad cellam illius jubet, mandans ut quae ille praeciperet cum omni diligentia [Col. 0654B] et studio adimplerent.


Moritur ac sepelitur.

28. Itaque post illos [a 1Kb] , quos memoravimus supra, septem annos, triennio et tribus mensibus in infirmitate et Dei laudibus exactis vir beatissimus plenus dierum et operibus bonis, actibusque justitiae consummatus, positis coram supradictis sacerdotibus et compluribus aliis bonis et honestis hominibus, in cellula sua in qua multos annos Deo serviens egerat, decessit pridie Nonas Julias, relinquens corpore saeculum, cujus voluptates et desideria olim pro amore patriae supernae reliquerat; et ad eum quem incessanter concupiverat regem Christum felicitatemque coelestis vitae perveniens, futurus ibi sine fine possessor aeternorum bonorum, qui hic bona quae putantur [Col. 0654C] praesentis temporis cum potuerit noluit possidere, et habiturus cum Christo domum non manufactam aeternam in coelis, cui in suis membris domum suam pauperem et terrenam fecerat frequenter hospitium. Ejus jam exanime corpus Agrippinus et Eusebius, aliique qui aderant sacerdotes et nobiles viri cum summo honore et reverentia curaverunt, atque in eodem loco et ecclesia quam ipse construxerat, sepulturae mandarunt.


Auctoris fides et peroratio.

29. Haec habui de Vita sancti viri Goaris quae scripturae mandarem, accepta ex vetustis et perantiquis exemplaribus, quorum rerum gestarum narratione veritatem fide integra subsequens, solam sermonis quae eruditos non parum offendere poterat simplicitatem [Col. 0654D] pro vestra voluntate, vir clarissime paterque venerande, corrigere studui, optans et meipsum et omnes qui haec lecturi sunt, tanti viri intercessione et meritis apud divinam semper adjuvari clementiam, ut qui ex infirmitate carnis humanae et conditione mortalis vitae multa quotidie contra leges divinas agimus, ejus qui quoad vixit integre legi Christi servivit interventu, et peccatorum pondere sublevari et ad bene vivendum mereamur opitulari, praestante Domino Jesu Christo, cui est cum Patre et Spiritu sancto honor et gloria in saecula saeculorum, Amen.


Libellus de Vita et actibus sancti ac beatissimi GOARIS confessoris, editus a WANDALBERTO diacono, explici feliciter.




[Col. 0655]
INCIPIT ALTER De miraculis quae gesta sunt apud Memoriam S. Goaris, ex quo ecclesia ejus aedificari coepta est feliciter.



Auctoris Prologus. Scriptionis hujus auctoritas.
[Col. 0655A]

1. Explicitis jam quae de Vita et Actibus B. Goaris scripturae a majoribus utcunque mandata reperi, quaeque hortatu vestro, pater in omnibus amplectende, ut potui corrigere studui, aggrediendum mihi novum opus video; ut, quemadmodum in prioris libelli praefatione promisi, ea quae de miraculis apud sacratissimam memoriam supradicti confessoris divinitus gestis a fidelibus didici, memoriae posterorum scribendo proponere debeam. Quippe quae tam esse clara pervideam, ut quod hactenus praeter paucissimos quos eis interesse vel ab his qui interfuerint audisse contigit, reliquis [a 1Kb] omnino latuerunt, non levi culpae deputandum crederem, nisi hanc scriptorum excusaret inopia, et usus ille qui quorumdam [Col. 0655B] desidia et torpore surrepsit, quo negligentius divina opera suspicere et beneficia nostris concessa temporibus ut levia parvi pendere consuevimus. Ego vero in his describendis fidem eorum qui haec mihi retulere plenissime subsequens, ea tantummodo comprehendam quae vel praesentes se ipsi vidisse, vel ab eis qui viderint accepisse confirmant. Quanquam ea quoque tot sint ac tanta, ut si omnia litteris tradere cupiam, modum ne videam justi voluminis excessurum. Unde aestimare facile possumus, quanta illa fuerint, quae per longa retro temporum spatia geri meritis ejus viri et virtute potuerint, cum in tantam excreverint quantitatem quae ab annis plus minus septem et septuaginta gesta et ad nostram notitiam perlata noscuntur. Neque enim credibile [Col. 0655C] est sancti viri merita in exhibitione miraculorum nostris primum diebus coepisse clarescere, et non etiam priori tempore eadem quae nunc conferuntur credentibus et devotis per illum beneficia esse collata, tametsi ea quae posteris scripto traderent defuere. Id etiam cunctos in quorum haec manus venient scire velim, me in horum assertione non quibuslibet fidem accommodasse, sed viris fide dignis, et de quorum veraci relatione vos ipsi, venerabilis pater, arbiter fueritis, praecipueque Herirado, vestrae congregationis monacho atque presbytero, et Theodrado, cellae S. Goaris clerico, qui et aevo jam maturiores essent, et a puero circa locum ipsum diversati fuissent.



I.---DE TRANSLATIONE CORPORIS SANCTI GOARIS.


[Col. 0655D] Cella S. Goaris Asuero, Prumiensi abbati a Pippino tribuitur. Ecclesia non sine miraculo instauratur.

2 Sed ut ad narrationem veniam, cella S. Goaris [Col. 0656A] post multos quam ipse decesserat annos, cum in ea jam clerici qui divina officia agerent alendi stipendiis ecclesiae haberentur, et populi frequentia major in dies excresceret, a religioso Francorum principe Pippino, patre augustae memoriae imperatoris Caroli, venerabili Asuero, qui tum monasterio Prumiae quod tertius nunc ab illo, pater optime, regitis, primus praeerat, est commissa, ut ejus studio et locus melioraretur, et qui in ipso degerent clerici in religionis cultu et studio docerentur. Quam ille susceptam omni nisu excolere ac nobilitare desiderans, basilicam supra corpus viri sancti aedificare coepit, quae et amplitudine sui populo recipiendo sufficeret, et decore congruentior meritis B. confessoris existeret. Quippe prius ibi duae ecclesiae non multo a se spatio distantes [Col. 0656B] erant, quarum quae situ minor erat, corpus venerabile in terrae sinu continere credebatur, sed locus ipse sepulcri incertus omnibus erat. Ea in sui integritate relicta, fundamentis per circuitum jactis, hanc quae nunc usque manet suprascriptus abba construxit, nec prior est ante diruta, quam omne praesentis aedificium compleretur. Quo in tempore rem miram qui bene noverunt provenisse testantur: quod donec aedificata est basilica omnis, nihil aquae penitus ex imbribus tametsi copiosissimis in omne loci spatium sit delapsum; sed cum forte pluviae fierent, ad medium Rheni spatium et cacumen montis per circuitum pluvia decidens, reliquum quod intererat intactum penitus relinquebat. Ita divino miraculo palam fiebat, quam gratum illud aedificii [Col. 0656C] opus superno respectui foret, cujus instantiam imbres aliquatenus impedire prohibebantur.

3. Ecclesia dedicatur. Perfecta basilica, ubi jam tempus quo divino nomini esset consecranda successit, missi sunt ab excellentissimo principe Carolo LUL. [Lullus] Mogontiaci archiepiscopus, vir ex Anglorum gente moribus et vita laudabilis, Basinus Nemeti quae civitas nunc Spira vocatur, et Mehingodus urbis quae trans Rhenum sita sermone barbaro Wirziburc appellatur, episcopi, qui omnes a B. Bonefacio pontifice et martyre fuerant ordinati; ut per eos et ecclesia consecrari, et corpus viri beatissimi in eum quo nunc situm est locum transferri deberet.


[Col. 0656D] Reliquiae S. Goaris triduano jejunio et oratione quaeruntur. Inventae, clericum manu devilem curant.

4. Ventum erat ad locum et consecrata domo translatio corporis parabatur, aderat Asuerus abba [Col. 0657A] cum monachis nonnullis, et infinitum vulgus undecunque confluxerat. Visum est episcopis triduano prius jejunio Domini voluntatem quaerendam, et sic ad levandas reliquias corporis accedendum. Eo igitur ab omnibus devote peracto Lul. archiepiscopus in antiqua aede suos fodere praecepit, uti repente reliquiae venerabiles levari transportarique deberent. Sed cum omne ejus solum defossum pertentatumque esset, nec tamen ejus qui quaerebatur thesauri aliquod repertum indicium, turbatus episcopus ex abbate quaerit, si in loco aliqui qui Deo servirent clerici haberentur. Cum ille sex esse tantummodo respondisset, eos ad se pontifex accitos hortatur, uti pro inveniendo patroni sui corpore divinae misericordiae supplicarent; alios qui aderant [Col. 0657B] in sua ad tempus se recipere mandans, ipse cum abbate et coepiscopis ad convivandum abscessit. Tum qui remanserant clerici sollicite Christum rogare, ut ubinam venerandae reliquiae conditae laterent reperire valerent. Erat inter alios quidam Madalbertus nomine clericus manu dextera gressuque debilis. Is correpto ligone simpliciter: Nunc, inquit, si Deus volet, ubi meus dominus situs sit, palam erit, Confestimque extra spatium illius antiquae aedis progressus; et non longe ab orientali ejus pariete terram ligone percutiens, laterem ictu motum levavit; quo levato et modico foramine patefacto, debilem manum adhibuit, et holosericam vestem, qua infra septum latericio pariete structum sarcophagum corporis tegebatur comprehensam traxit, moxque manus [Col. 0657C] ejus antehac debilis sanitati est restituta. Itaque festine detecto sarcophago, et ad rem novam signorum commotione episcopis et populo convocatis, omnibusque qui aderant Deo laudes et gratias referentibus, corpus viri sancti intra sarcophagum in locello plumbeo repertum est. Quod illico levatum, atque in feretro compositum, ex eo loco ad oratorium B. Mariae, quod ex antiquo in vicino situm erat, sublatum est, referendum paulo post spectante populo in aedis novae locum ei recipiendo paratum.

5. Reliquiae, primo immobiles, in novam ecclesiam deferuntur.---Visum deinde episcopis est, ut quoniam propter angustias loci (nam ex altera parte Rheno flumine, ex altera monte altissimo cingitur) vulgus omne coire in unum non poterat, in longum [Col. 0657D] circa radices montis diffunderetur; et ita reliquiae venerandae, propter frequentiam et desiderium multitudinis paulo longius exportatae per superiorem viam quae circa radices montis deducit, in ecclesiam novam revocarentur. Hoc prolato consilio, cum levare feretrum episcopi voluissent, ita est praegravatum ut moveri omnino non posset. Hinc omnibus suspensis diutissime et haerentibus, archiepiscopus, Deo ut post claruit inspiratus, alloquitur plebem, beatum Goarem quoad vixerit inanem gloriam mundi, plaususque hominum et favores, ut rem fragilem et caducam amore bonorum perennium contempsisse; ea ipsa nihilominus eum post obitum quoque contemnere. Proinde oportere corpus ejus simpliciter [Col. 0658A] et cum humili devotione levatum ab ipsa ecclesia in novam domum per illud quod intererat spatii reportari, neque ad vulgi favorem longius ut statuerant circumduci. Vix pontifex verba finierat, et motum continuo feretrum tanta facilitate levatum est, ac si oneris aliquid habuisset nunquam; relataeque in aedem novam per episcopos et abbatem reliquiae venerabiles, in eo quo nunc coluntur loco summo honore sunt et reverentia conditae; denique pallium quod supra sarcophagum repertum supra diximus, hodieque super altare ecclesiae incorruptum perseverat. Sic per longioris aevi tempora vestis illius integra manet, cujus apud Deum merita semper indefecta perdurant. Consummata in omni opere suo basilica, et memoria sancti viri ut oportebat ornata, [Col. 0658B] coeperunt miracula ibi beneficiaque divina subinde cumulari: de quibus hinc aliqua si possim tentabo perstringere, quid sub quo gestum fuerit abbate ordine servato commemorans.



II.---MIRACULA FACTA TEMPORE ASUERI ABBATIS.


De vino quod excrevit in cupa.

6. Asueri qui primus coenobio Prumiae praefuit tempore forte accidit, ut assolet ex terrae sterilitate, minorem in Gallicis regionibus vini copiam provenisse. Jamque novae vindemiae tempora propinquabant, et clericis in cella viri sancti degentibus, una solummodo vini cupa supererat. Ea cum coepisset expendi, et quotidie cum eisdem clericis, tum hospitibus quorum ibi frequentia non minima semper [Col. 0658C] existit, ex ea pocula praeberentur, spatio novem sive octo dierum transacto, cum vix media ejus parte vel tertia vinum contineri putaretur, repente in ea ad summum usque repertum est excrevisse, ut subjacens quoque pavimentum vinum excrescente fuerit madefactum. Et merito quoniam vir beatus hospitalitatem proprie et sincere quoad vixit exercuit, actum est, ne vel ipsis servientibus, vel hospitibus qui supervenirent unde vinum ministraretur deesset.


De vino quod aperto cupae cuniculo mansit.

7. Et ut miraculum simile subdam: quodam tempore cum cellerarius loci nomine Horduinus imminente jam noctis quiete, vinum de cupa quadam hausisset, contigit ut cupae cuniculum aliud forte meditans infirme clauderet et abiret. Cumque sequenti [Col. 0658D] die regressus ad eamdem cupam venisset, cuniculum quidem apertum invenit, et ante illum ductam aranei telam; sed ita vinum in cupa steterat, ut ne unius quidem guttae de ea lapsae indicium in pavimento reperiri valeret.


De servo Widonis cujusdam claudo et sanato.

8. Per idem tempus cum ad locum Widonis cujusdam de nobilibus servus claudicans advenisset et meritis sancti viri sanatus, ecclesiastico se servitio permittente suo domino mancipavit, ac non post multum temporis presbyter factus adhuc cum haec scribebantur in hac vita supererat.


De quodam Freculfo mente capto.

9. Sub eodem Asuero quidam major regiae villae [Col. 0659A] quae non longe posita Wasalia dicitur, Frecholfus, nomine mente captus, cum esset a suis ad venerandam memoriam deductus, mentis sanitatem recepit.


De Waltario homine nobili daemoniaco.

10. Waltarius quidam, homo secundum saeculum nobilis, qui nunc usque superest, cum vexationem gravissimam pateretur, et indubie spiritu daemonico ageretur, insutus corio ad venerabilem tumulum est deportatus; ubi cum aliquandiu jacuisset, protensis manibus, seipsum suaque omnia sancto Goari magnae vocis professione subjecit, et optimam insuper vineam dedit, quae nunc usque in ejusdem Cellae possessione perdurat; continuoque ea quam diutissime passus fuerat amentia caruit. Is hodieque licet in libertate propria maneat, et interdum avaritiae [Col. 0659B] aestu succensus (ut a multis incusatur) aliena quoque diripiat, servum se tamen sancti Goaris, et ab eo sanatum esse voce liberrima protestatur.


De Reginario ejusdem Waltarii patruo pro superbia punito.

11. Ejusdem Waltarii patruus nomine Reginarius, homo licet nobilis, moribus tamen et actu crudelitati atque avaritiae subditus, cum locum sanctum sperneret, et omnes Romanae [a 1Kb] nationis ac linguae homines ita quodam gentilitio odio exsecraretur, ut ne videre quidem eorum aliquem aequanimiter vellet, ac si quos forte ex eadem familia comprehendere potuisset, crudeliter nonnunquam afficeret; cumque eodem stulto odio et animo barbaro [Col. 0659C] venerabilem Asuerum, ejusque nonnullos monachos detestaretur, casu ipso abbate in cella degente per locum coactus est itineris necessitate transire; et cum jam ecclesiae propinquasset, rogat servum qui comitabatur, ut si possit ea se via ducat; qua conspectum basilicae Goaris Romanorumque hominum, Asueri scilicet abbatis et ejus comitum praesentiam valeat declinare; tanta ejus animum innata ex feritate barbarica stoliditas apprehenderat, ut ne in transitu quidem Romanae linguae vel gentis homines et ipsos quoque bonos viros ac nobiles libenter aspicere posset. Promittit servus se posse quod petebatur implere. Ut ergo itineris aliquantulum confecerunt et ad ipsum monasterii basilicaeque locum perventum est, monet dominum servus, si conspectus [Col. 0659D] eorum quos horreat vitare velit, brevissimo tempore pallio caput operiat. Ille cum e vestigio quod monebatur implesset, et extra loci spatium processisset: Modo, inquit servus, retro cave respicias, nam aliter eorum quos ut posses declinare petisti, conspicies neminem. Vix ea servus impleverat, confestimque et sub eodem pene momento praedictum reginarium ventris apprehendit effusio, nec magna mora secuta post paucissimos dies vitam finivit. Ita qui [Col. 0660A] stultissimo, imo superbissimo animo loci venerandi, virorumque bonorum conspectus horruerat, justo Dei judicio, et luce mortalibus communiter attributa et vita caruit.


De piscibus in festivitate S. Goaris divinitus datis.

12. Cum ad festivitatem sancti Goaris quodam anno ex monasterio Prumia Asuerus abbas venisset, unaque ex monachis nonnulli, accidit ut propter Rheni fluminis inundationem pisces qui abbati et fratribus possent ministrari deessent. Cumque jam ipse solemnitatis dies illuxisset, et ante ecclesiam mane pauci e fratribus residerent, Ansegilus quidam bonae vitae monachus una residens per jocum locutus [Col. 0660B] ait: O beate Goar, ecce quam bonus es mercedis recompensator, nos tibi servimus, et in vigiliis atque psalmodia tuae festivitatis gratia laboramus; hodie ne unum quidem nobis quo reficiamur pisciculum praebes. Vix haec ille verba finierat, et non post longum temporis intervallum in vasis ex vimine salicum ad piscandum paratis, quae nuper a piscatore de quadam arbore in praeripio [b 1Kb] fluminis suspensa, excrescente postea flumine in aqua remanserant, duo non modici pisces, quos vulgo selures dicimus, reperti sunt, atque in praesentiam fratrum eo quo consederant loco delati. Hoc autem pisce causa infirmitatis abbas non utebatur. Tum ille qui et prius: Pro nobis, inquit, nunc bene egisti pisces nostrae refectioni providens, sed illum senem abbatem tuum [Col. 0660C] negligere non debes; non enim is ille poterit uti. Haec monachus: et modico tempore lapso, cum a molendino farinam navicula pistor deveheret, piscis quem lucium vocamus, navem saltu ingressus comprehensus est a pistore, et in consessu monachorum (necdum quippe de loco surrexerant) expositus. Nunc, inquit monachus, integrum munus, beate Goar, implesti, cum et nobis et seni tuo alimenta congrua providisti. Res mira ludentis potius quam rogantis voces tam facile exauditas! sed haec meritis beati confessoris non sunt dissimilia: quoniam qui in carne vivens indigentibus sua pro Christo tribuerat, et hospitium refectionemque gratam semper habuerat, merito post obitum quoque potuit sibi servientibus talia procurare. Nam quantum apud [Col. 0660D] divina judicia meritum habeat virtus hospitalitatis quam vir beatus singulariter dum vixit excoluit, quantumque reverentiae loco illi in quo beata ejus membra quiescant sit omni tempore dependendum, testantur ea quae vel illum frequentantes divino beneficio consequuntur, vel negligentes et aliqua dissimulatione praetereuntes divino nihilominus judicio patiuntur; quod ipsum manifestius exempla subjecta monstrabunt.


[Col. 0661A] De Heriwino comite flagello divino commonito.

13. Comes quidam nomine Heriwinus, cum per locum transiens declinasset, et licet a suis ut oraret admonitus pro festinantia itineris distulisset, non longe profectus de equo cecidit, gravissimoque lapsu contritus ad ecclesiam suorum manibus reportatur: ibi brevi decumbens, apud memoriam venerandam sanitatis est beneficium assecutus.


De Eufimia abbatissa similiter emendata.

14. Eodem modo abbatissa nobilis ex urbe mediomatricorum Eufimia, cum iter agens illuc devenisset, et nec oratum, ut omnes consueverant descendisset, paulo post de equo cecidit, et effracto crure quae sponte noluerat ad ecclesiam portatur [Col. 0661B] invita, et sanitatem, quam suo perdiderat, merito beati viri recepit.


De imperatore Carolo ob dissimulationem periclitato.

15. Neque dissimilis meritorum ejus potentia in puniendis, monendisque etiam regibus exstitit. Nam Carolus, excellentissimae memoriae imperator Augustus, a palatio suo quod in praeripiis Rheni fluminis ab ipso constructum Ingilinheim dicitur quodam tempore navigabat, in castellum quod situm est super confluentem Mosellae et Rheni descendere, ibique disponens nocte manere, sequentibus eum in singulis navibus filiis Carolo atque Pippino. Cumque ad monasterium confessoris sancti imperator navigio pervenisset, obvius illi factus abbas Asuerus rogat uti ad beatum Goarem exire et in cella ejus [Col. 0661C] charitatem (ut verbo usitato loquar) facere debeat. Negat suam praesentiam imperator, et post se conversus manu cognomini filio annuit, ut navim ad ecclesiam oraturus egrediatur, ipse proposito tendit itinere. Egresso ad terram Augusti filio, alter ejus filius Pippinus qui post fratrem navi veniebat, putans patris esse navim quam littori videret appulsam, egressus et ipse est, fratrique nesciens in ecclesia sociatus. Ibi quod inter eos graves aliquandiu simultates et inimicitiae fuerant, inspirante superna clementia et opitulante confessoris sanctissimi merito, in fraternam concordiam et foedus amicitiae coierunt. Cibo deinde potuque sumpto, alacres et laeti ad locum supra nominatum quem cum patre [Col. 0661D] petere coeperant, omnibus suis incolumibus pervenerunt. Imperator vero qui filiis egressis solus cum suis in navi remanserat, cum ad praedictum locum tendere vellet, coorta repente densissima nube et nebulis tenebrosissimis subsecutis, ita in flumine deerravit, ut neque ipse, neque comitum quispiam, sed neque navis gubernator quo tenderent quove navim agerent ullatenus scire, vel videre valerent. Sic per reliquum quod supererat diei in pelago fatigati, vix postquam suam culpam imperator agnoscere et beato Goari supplicare coepit, multa jam die et ingruente nocte in continentem egressi sunt, tribus tamen aut paulo amplius a loco in quem proposuerant egredi millibus, ubi et ea manere nocte non sine rerum necessariarum inopia compulsus est [Col. 0662A] imperator. Factoque die publice testatus est, sui esse peccati et meriti quod periclitatus in flumine, quod a commoditate itineris et apparatu regiae mansionis sit longissime disparatus; non frustra sibi haec accidisse, sed beatum Goarem poenas pro contemptu meritas repetisse, seque supplicia expendisse merentem; vovere se et firmissime polliceri nunquam locum viri sanctissimi ulla quamvis magna itineris festinantia, si ad eum in vicino veniat, declinaturum, quem tali incommodo sit expertus posse de his qui se negligendum putaverint expetere quam voluerit ultionem. His votis ad Cellam viginti libras argenti et palia holoserica duo misit, nec deinceps omni vita sua quod voverat aliqua ex causa neglexit. Denique is qui tum regiae navis gubernator fuit nuncusque [Col. 0662B] superest, reique gestae indubitabile testimonium perhibet. Nec immerito regum illi fides et devotio subjacet, qui pro Christo non solum magnos et appetibiles, sed omnes penitus mundi honores et caducas dignitates contempsit; et cum posset, episcopus fieri noluit, potiusque in humili statu manere delegit quam honorum fascibus praegravari. Quanquam in Christianis principibus haec circa servos Dei affectio tam sit spontanea et devota, quam se noverunt tanto magis Deo gratiores fore, quanto qui ad tempus elevari per tumorem majestatis regiae poterant, eligunt servis Christi se mente submittere.


De regina Fastrada ibi sanata.

16. Ejusdem principis conjux Fastrada cum vehementissimo [Col. 0662C] dentium dolore torqueretur, et ad locum ob remedium ejus doloris oratum venisset, continuo ut supplex facta est, incommodo caruit; ob quam rem data est ab imperatore villa quae Nasonia nuncupatur, et in jure loci hactenus retinetur.


De eo qui ambulans super glaciem periclitatus est et salvatus.

17. Per idem tempus accidit Rheni fluminis aquam nimio frigore congelascere, ita ut incessus quoque quorum libet animalium et vehiculorum ferre valeret. Erat quidam regiae villae colonus quam supra Wasaliam diximus appellari, cujus vinea haud procul a monasterio vineis B. Goaris cohaerebat; et ut nonnunquam evenit, hac ille occasione solebat interdum [Col. 0662D] particulas aliquas earumdem praeripere vinearum, et suae fraude humani ingenii sociare. Is cum die quadam super glaciem fluminis ambularet, et ad ejus medium prope venisset, repente in multiplices partes per latissimum fluminis spatium glacies est resoluta, atque ille glaciei fractae superincumbens, secundum flumen ferri tremens et anxius coepit. Erat res summi periculi et desperationis extremae, hominem in fluminis rapidissimi atque latissimi fragmento glaciei tenuissimae ferri, nec esse remedii quidquam, quoniam illi, quemadmodum humano auxilio subvenire posset erat omnino nihil. Tum ille cui evadendi periculum nec spes ulla, nec aliquod consilium superesset, divinae solummodo misericordiae supplicare, et B. Goaris merita in sui liberationem exposcere, magnisque [Col. 0663A] vocibus veniam et auxilium flagitare. Ad ultimum cum salutem penitus desperasset, eductam manicam de manu projecit, respiciensque basilicam, vineam suam sancti viri dominio tradidit. Nec mora acta, virtute divina glacies instar naviculae ad littus evexit hominem, et incolumem in continentem exposuit; qui mox vineam, de qua diximus supra, ecclesiae mancipavit, in cujus nunc etiam jure perseverat. Sic B. confessoris meritum hominem et pro culpa quemadmodum oportuit castigavit et anxium de periculo mirabiliter eripuit.


De quodam Isanhardo, procuratore villae regiae, caeso et sanato.

18. Isanhardus, fisci regii procurator, cum inique multa contra familiam B. Goaris ageret, visitatus ab illo per somnium est, et post increpationem severissime [Col. 0663B] caesus; ita ut die postero gressu non valens incedere, navi ad ecclesiam duceretur, ubi aliquandiu decubans integram sanitatem excepto genitalium pondere meruit; quae etiam infirmitas indubitanter causa salutis illi relicta cognoscitur.

Haec inter alia quae compendii causa suppressi, temporibus Asueri abbatis divina in loco virtute et confessoris beati merito provenerunt; diebus vero Tancradi, qui Asuero feliciter ex hac vita subtracto in regimine monasterii Prumiae simulque cellae S. Goaris successit, haec quae superna misericordia tribuente subjicere cupio contigerunt, quae et illi quibus referentibus horum notitiam attigi maxima ex parte coram positi aspexerunt.



III.---MIRACULA FACTA TEMPORE TANCRADI ABBATIS.
[Col. 0663C]

De nimia rivuli exundatione et turriculae salvatione mirabili.

19. Accidit aliquando ex pluviarum copia subito rivulum quem Woccaram nominari in libello priori diximus, adeo exundasse, ut in magnam molem exsurgens, obvia quaeque non sine periculo et damna multorum eruerit. Quippe cum exundare primo coepisset, incertum quo obstaculo a cursu suo prohibitus, descendentibus ex concavitate montium aquis in tantum excrevit, ut ad ultimum ruptis obicibus profluens, etiam grandes et firmissimas domos a fundamentis erutas in Rhenum vi sua dejecerit. Quo in tempore res miraculo digna provenit: Nam in quadam earum quae erutae sunt domorum, turricula de qua [Col. 0663D] signa penderent stabat exstructa, quae nuncusque tecto ecclesiae superposita manet; quae cum multo infirmioris esset structurae quam domus ipsa in qua parabatur, et aquis supervenientibus ad medium ferme cursus impetum esset obvia facta, penitus tamen illaesa duravit; quodque majoris miraculi fuit, domus in qua stabat integris compactisque inter se parietibus eruta, neque secum illam trahere potuit, et qua eam sui apertura et solutione transierit nullus hominum deinceps scire vel deprehendere valuit. Denique postquam agmen illud aquarum praeteriit, in imo ejus turriculae duae cum oleo ampullae repertae sunt, quas qui hominum posuerit vel unde provisae sint nuncusque nescitur.


[Col. 0664A] De muliere quadam Scoticae nationis ibi sanata.

20. Mulier quaedam de natione Scotorum nomine Brigida, debilis gressu a parentibus suis et civibus ab urbe redeuntibus aegra ibi relicta est. Et cum aliquantulum ibi temporis transegisset, sub die solemnitatis annuae, astante plebis multitudine, sanata est et erecta.


De ancilla cujusdam Hadebaldi bis sanata.

21. Item Hadebaldi cujusdam noti hominis ancilla, quae et caeca esset et muta, ad memoriam venerandam populo teste sanata est. Sed cum his agnitis, dominus qui infirmam miserat, ad suum servitium jam incolumem revocasset, mox in illam prior debilitas rediit. Coactus itaque evidenti miraculo ejus dominus manumissam ad locum reverti fecit; nec [Col. 0664B] multo post sanitas quae collata ante fuerat, sed temeritate hominis praepedita, correcto domino ancillae est restituta; quae et reliquum vitae suae in eodem loco peregit. Denique adhuc ibi soror ejus degit, et certissima rei geste testis assistit.


De alia caeca.

22. Per idem tempus et alia mulier caeca sub abbatis Tancradi praesentia visum recepit, pluresque ibi postea vixit annos.


De cujusdam ancillae filio parvulo caeco et muto.

23. Quodam item tempore praesente eodem abbate cum populo, quaedam ex ancillis monasterii filium parvulum qui ab ortu caecus manebat et mutus, ad [Col. 0664C] ecclesiam deportavit, quam ut est puer ingressus continuo cum matre loqui et basilicae picturas ei digito coepit ostendere. Mirata rem mater, sed propter repentinum eventum insperati miraculi non est ausa publice quod viderat confiteri. Quae mox ut est domum regressa cum parvulo, confestim in illum debilitas pristina rediit: ut palam fieret, non debuisse matrem quod divino sibi beneficio collatum esset silentio premere. Itaque causam illa pertractans culpamque intelligens, arreptum festine filium ad ecclesiam retulit, et rem omnem ut se haberet abbati et populo patefecit. Nec dilatum est diu beneficium, cui ad horam fuerat impedimento timiditas matris; sed ut illa finem narrandi fecit, incolumitatem illico puer obtinuit.


[Col. 0664D] De muliere clauda ex urbe Mogontiaco.

24. Ex urbe Mogontiaco ad festivitatem B. Goaris mulier clauda posito coram abbate Tancrado venit, et cum in vigiliarum de vespertini psalmi a clero complerentur, sanata est.


De figulis ob contemptum punitis, et infante liberato.

25. Sed ut ea nunc quoque commemorem. quibus palam fiat qui beati viri meritum et reverentiam contemnere aliquatenus praesumpserunt, quemadmodum vel emendati sint, vel puniti: quodam tempore cum per Rhenum flumen quidam figuli ollas pretio distrahendas in navicula veherent, accidit una cum illis feminam quamdam fidelem cum parvulo filio adverso [Col. 0665A] flumine navigare. Cumque ad monasterium ventum esset, rogat mulier comites, uti aut omnes oratum in ecclesiam pergant, aut si id nolint, appulsa littori navicula se in continentem exponant, paululumque in loco certo sustineant, donec possit ipsa ab oratione reverti. Egressa itaque sola pergit oratum, relicto in navi cum comitibus filio admodum parvulo. Illi, deducta in superiorem locum navi, cum eam aliquandiu sustinuissent, moras ejus non ferentes, abducta navi iter propositum persequuntur; sed ultio divina mox consecuta est, qua manifestum fieret non debuisse illos vel abeunte illa opportunitatem orandi negligere, vel finem sustinendi moras ejus praesertim breves contemnere. Nam cum adverso flumine navim agentes contra eum locum venissent, ubi ex latentium [Col. 0665B] sub aqua saxorum voragine et undarum collisione rapidissima, gravia saepe navigantes discrimina patiuntur, qui locus in flumine ab ecclesia B. Goaris passibus fere centum aut paulo longius abest, rapta submersaque navicula perierunt. Sed inutilis esse non potuit devotae mulieris oratio, cujus etsi comites aqua submersit, filium tamen divina virtute salvatum et merito sancti protectum nequaquam perdere valuit. Quippe illa ut ab oratione rediens ollas super aquam ferri conspexit, intellexit quod erat, socias navemque perisse, sollicitaque pro filio quem una perditum suspicabatur, oculos cum fletu maximo hac illacque circumtulit, sed repente videt undarum dorso sublatum parvulum ripae fluminis propinquare. Tantaque fuit miraculi claritas, ut infantem mater [Col. 0665C] excipiens invenerit eum a medio corpusculi aquae superexstantem littora attigisse, quod ne virorum quidem ullus aliquando natandi peritia et viribus corporis potuit obtinere.


De infante qui equo trans Rhenum incolumis vectus est.

26 In dissimili causa non dissimile miraculum sub eodem tempore exstitit, quod propter similitudinem rei gestae praecedenti subjunxi. Mater cujusdam infantis fere quinquennis, cum eo qui ipsum infantem de sacro fonte susceperat navi circa ripas tracta per fluvium ascendebat, puerumque equo superpositum (id enim ex matre et patrono puer ipse [Col. 0665D] petierat) juxta in littore parens uterque fecerat ambulare. Tum equus ut sine rectore liber, navigantes praeteriens sponte se in flumen dedit cum puero, nec revocari ab aliquo potuit. Cumque saluti infantis omnes timerent, quippe quem in rapidissimum altissimumque fluvium ac latissimum equo quem retinere nequivit ferri conspicerent, et Goaris suffragium magnis precibus postularent, equus cum incolumi puero transnato flumine in ulteriorem ripam exivit. Quae res utique magno miraculo provenit, ut et equus sine rectore tantum flumen loco praesertim propter saxa difficillimo et periculoso transiret, et infans qui ne in arido quidem equo sedere nosset, sine periculo ullo evaderet.


[Col. 0666A] De Willigelmo quodam daemonio tradito et postea eruto.

27. Sed ut propositum persequar, Willigelmus quidam, qui nuncusque superest, cum vineam a matre datam de jure et possessione ecclesiae S. Goaris subtraxisset, saevo daemonio est mancipatus. Denique ab eo vexatus vineam reddidit et curari continuo meruit, ut hoc exemplo caeteri monerentur, voto parentum res juri ecclesiae mancipatas subtrahi ab haeredibus filiis non oportere.


De quodam Wolvone presbytero.

28. Wolvo quidam ab ineunte aetate ibi a matre nutritus, cum postea presbyter esset, decimas quae ex multo jam tempore ecclesiae B. Goaris agrorum jure [Col. 0666B] competerent, suis usibus dolo malo conduxit. Nec magna subsequente mora caecus et mutus effectus, ad basilicam viri sanctissimi a suis perducitur; ibi res patrimonii sui cum restitutis decimis tradidit, et sanitatem, placato eo quem offenderat, meruit.


De negotiatore nomine Badoardo propter caesum servum mortuo.

29. Negotiator quidam Badoart dictus cum Rhenum navi ascenderet, unus servorum qui illum forte offenderat supplicium metuens de navi prosiliit, et concitus ad ecclesiam fugit. Tum ille fugitivum secutus ab ecclesia trahere coepit, prohibente fieri et nomine Goaris rogante simul et comminante monacho Herirado qui praesens forte residebat, quo haec [Col. 0666C] ipsa referente cognovi. Sed negotiator furore succensus cum monachum rogantem aeque minantemque contemneret, pro foribus ecclesiae ad contemptus augmentum tractum ab altari servum cecidit. Nec multum spatii intercessit, ut cujus arbitrio paruisset quemve contempsisset agnosceret, immundo spiritui traditus, brevi vitam nimiis cruciatibus extortam finivit.


De cujusdam Humfridi servo a vinculis mirabiliter soluto.

30. Item Humfridi cujusdam clerici ecclesiae servus cum pro culpa in dominum commissa a tergo vinctus brachia traheretur, et supplicia quae sibi inferenda sciret, animo perhorresceret, quoniam aliter [Col. 0666D] Domini praesentiam subterfugere non valebat, ecclesiam respexit, et ad eam secum prece tacitus inclinavit. Res digna miraculo! confestim vincula quibus ligatus ducebatur, dicto citius laxata sunt et soluta; exutusque vinculis servus ad ecclesiam sese proripuit, nec repetitus a domino offensam suppliciumque vitavit. Tantum apud omnipotentem Deum supplicatio tacite viro sancto fusa convaluit, nec passus est Christus eum manere ligatum, qui necessitate et animo ad sancti altaris auxilium confugisset, ut hinc quoque daretur intelligi, quantum intercessio illius ad animarum solvenda vincula praevaleret, cujus invocatio tanta facilitate ligamenta corporis dissolvisset.


[Col. 0667A] De abbate Maximino ob dissimulationem periclitato, sed salvato.

31. Quodam tempore abbate Tancrado in cella posito, Maximinus monasterii S. Gereonis [a 1Kb] , quod apud urbem Agrippinam, quae nunc Colonia dicitur, situm est, abbas a provincia Vangionum [Wormes] ex vindemiis cum onusta vino navi et non paucis comitibus descendebat; et cum jam sancti Goaris monasterio propinquasset, suadetur a sociis uti appulsa in continentem navi oratum ad sanctum Goarem ascendat. Ille moras sibi non necessarias hac in re fieri dicere, fore opportuniorem tempore alio orandi occasionem. Sic dehortatis comitibus propositum iter persequitur, sed non impune illum ultio divina transire permisit. Quippe ut in conspectum [Col. 0667B] cellae navis acta pervenit, repente ex maxima sui parte demersa, lapsisque in aquam quae gestaverat vasis, praesentis jacturae et periculi metum cunctis inculsit. Clamare omnes et auxilium lacrymabiliter implorare, culpam abba confiteri, et Goaris meritum exorare. Rem abba Tancradus ex loco superiori conspiciens, et quanto in periculo versarentur cuncti considerans, suos evestigio mittit, mandat subsidium laborantibus ferri. Deducuntur continuo naves, et subsidium modis quibus erat possibile ministratur. Ita cum abbatis auxilio et sudore multorum, tum maxime B. Goaris opitulatione recuperata navi, vasisque receptis et opibus, incolumis ad littus abba progreditur. Egressus navim oratum festinat, persuasum sibi perenniter affirmans, ne locum tanti viri [Col. 0667C] meritis insignem facile unquam sine supplicationis munere transeundum existimet [b 1Kb] .


De quodam Fresone similiter prope periclitato.

32. Consimili prope eventu cum quidam ex Fresonum gente negotiator navem circa ripam ulteriorem ageret, neque littori in quo monasterium situm est propinquare disponeret, ubi ad scopulos illos, de quibus supra diximus, navis acta pervenit, subito rapta et in gurgitem undarum violentia tracta, praesenti cunctos discrimine perculit. Sed cum dominus navis Goaris saepe nomen et meritum iterans subsidium expetiisset, in portum continuo navis illaesa devehitur; ille ut continentem attigit, oratum perrexit, ac pro salutis munere vestem holosericam venerandae [Col. 0667D] memoriae tribuit, quae etiam vestis postea ab eo qui haec mihi retulit Theodrado clerico ad Prumiam monasterium est delata.


De negotiatoris servo ex aquae periculo mirabiliter eruto.

33. Rem illaturus sum praecedentibus quidem non omnino dissimilem, sed quae miraculi aliquid amplius habeat, et cujus tot sint pene fidelissimi testes, quot loci ipsius habitatores tempore quo gesta est [Col. 0668A] esse potuerint. Negotiator ex supra dicta Fresonum gente navem per Rhenum flumen agebat, et ut moris est quia adverso flumine navigabat, fune a suis navem circa littus trahendam curaverat. Cumque jam cellae vicinia attigisset, monetur a suis aliisque in fluminis praeripio consistentibus, uti ad orandum navim egredi debeat. Ille sibi ejus tunc rei copiam non esse dicere, impediri mora propositum cursum, nec se posse nisi continuato navigio quietis congruum locum attingere. Ita animo fixo navim agit et ipse in ea clavum regens cum uno servorum residet, reliqui navim per littora trahunt. Erat inter eos unus qui cunctos antecedens extrema funis dorso et ventri circumvoluta teneret. Ventum erat ad fluminis illam de qua in superioribus egimus rapiditatem horribilem, [Col. 0668B] cum repente navem undae violentissimae rapiunt, nec gubernatore ullo praesidio valente resistere longissime a littore subtrahunt. Ea rapta cum ferre non possent funem qui per ripas trahebant, victi relinquunt; sed is qui cunctos praecesserat, tam cito explicare se fune non valens navim secutus in gurgitem trahitur, neque id dominus navis qui in puppi residens laborabat, animadvertere potuit; reliqui qui a fune refugerant, magis vocibus navi et socio qui sub aqua trahebatur opem divinam et B. Goaris merita succurrere postulabant; tantaque tum aquae vis et undarum vorago fuit, ut non ante navis in cursum dirigi posset, quam longissime pulsa in ulteriorem ripam non sine magno plurimorum metu atque horrore exportaretur. Negotiator vero ut terram [Col. 0668C] attigit, funem qui navi cohaerens per aquam fuerat tractus, a servo colligi mandat, qui collecto in extrema ejus parte servus sicut implicitus fuerat invenitur. Qui diligentissime contrectatus et modis variis pertentatus, non aliud potuit deprehendi quam mortuus. Denique adhibito plurimo stramine et igne circumcirca succenso, nihil caloris penitus persentire, vel aliquod vitae indicium potuit edere. Quid plura? devehitur rursus in citeriorem ripam ac de sola sepultura dominus ejus et comites agunt: rogatur ecclesiae custos ut ad sepeliendum mortuum loci alicujus copiam faciat. Eo obtento, dum sepulturam aperiunt, interim cadaver ut vere putabatur exanime in custodis ad horam mansione deponitur. Tum non post longum temporis intervallum incipit recalescere, [Col. 0668D] et paulatim os aperire, ac spiritum ducere. Dehinc totum se elevans parum sanguinis ore rejecit, et confestim surrexit incolumis, ita ut oratione facta et gratiarum actione ab omnibus reddita, ad ducendam sicut prius navim cum sociis festinarit. Ea negotiator ut vidit, emendatum se, et pro culpa castigatum magnopere gratulans argenti libram altari sacro persolvit, et coepto dehinc itinere, suis omnibus incolumibus abiit. Viderint quid de re hujusmodi [Col. 0669A] caeteri sentiant. Ego confidentissime dixerim beati viri merita tanto esse post obitum clariora, quanto sollicitius dum viveret humanas laudes et jactantiam fugerit; neque in hujusmodi signis et miraculis exhibendis cuiquam sanctorum, apostolis et clarissimis Ecclesiae martyribus duntaxat exceptis, illum inferiorem videri: quippe qui in diligendo Deo et proximo non facile quoquam illorum judicetur inferior, quique tametsi in vita non multis quae homines noverint miraculis claruit, sed ea quae miraculis omnibus potior est charitate clarissimus exstitit; ideoque post obitum quotidie in viventium fide tot tantisque virtutibus claret.


De lumine divinitus in lucernis ecclesiae succenso.

34. Praeterea Heriradus monachus, qui, ut saepe [Col. 0669B] dictum est, horum mihi miraculorum certissimus relator exstitit et verissimus, bis se affirmat nullo admonente extrinsecus igne lampadem, quae coram memoria veneranda dependet, infuso divinitus lumine splenduisse: quod ipsum praesenti anno quo ista descripsimus et superiori contigisse qui interfuerunt affirmant. Sed id suo loco erit dicendum.

35. Hactenus ea descripserim quae abbate Tancrado in hac vita superstite facta inter alia referuntur. Nunc adjutore Christo ad clarissimi Patris Marcuvardi tempora qui hoc ipsum mihi opus imposuit, servato ut proposui ordine veniam.



IV.---MIRACULA FACTA TEMPORE MARCUVARDI ABBATIS.


[Col. 0669C] De imperatore Ludovico ibi a pedum dolore relevato.

36. Et ut haec ipsa rerum gestarum ordine aliquantulum postposito exordio clariori incipiam: excellentissimae pietatis singularisque clementiae et erga Christianam religionem omnium imperatorum studiosissimus Ludovicus, qui adhuc superna misericordia providente rerum summa potitur, cum dolore pedum vehementissimo, qua olim infirmitate vir ille, etsi non continue, frequenter tamen affligitur, laboraret, atque ex palatio suo quod in littore fluminis Rheni situm Ingilinheim supra diximus appellari, evectione navali descenderet, oratum ad S. Goarem exiit, vix in terram pedes prae dolore nimio po ere valens, et sustentantium magis quam suis gressibus nitens. Cumque in ecclesiam pervenisset, ante memoriam [Col. 0669D] venerandam humillime se ac devote deposuit, et in terra stratus diutius peroravit. Ubi vero surrexit, ad abbatem et clarissimum virum Gerungum olim palatii aedilem, nunc monachum conversus: Deo, inquit, gratias, nunc meritis S. Goaris levamen mihi datum persentio, neque eo jam cum quo huc veni dolore laboro. Sic a memoria regressus laetus et alacer diem totum duxit. Haec ipso abbate qui coram adfuit referente cognovi; quanquam nec ego ipse multum abfuerim, qui pridie ejus diei imperatorem praedicto dolore gravissime laborantem in palatio viderim.


De muliere Scotica ibi a claudicatione sanata.

37. Sed ut huic rei gestae tempore paulo superiorem [Col. 0670A] subjiciam, mulierem Scoticae nationis cives ab urbe redeuntes aegram et gressu debilem ibi reliquerunt. Ea postquam sex in loco menses egit, sub die solemnitatis annuae quae agitur pridie nonas Julii inter vespertinos Psalmos gressus sanitatem recepit.


De infante daemoniaco apud memoriam S. Goaris promissa a patre api curato.

38. Superiori anno post ea quae de imperatore retulimus, accidit ut quidam ex rusticis filium parvulum daemone plenum ad ecclesiam cum fletu et supplicatione deferret. Quem cum ante memoriam ejulans multis praesentibus exposuisset, sancte Goar, inquit, redde nunc mihi meum filium et pulso qui eum vexat daemone sana; ego tibi pro munere apim unam (sic enim vocare rustici examen apum consueverunt) [Col. 0670B] huc protinus afferam. Non inanis fuit simplex haec hominis rustici postulatio: sed continuo sanatum integerrime parvulum laetus et gaudens pater domum revexit. Denique examen apum quod ut pollicitus fuerat obtulit, hodieque in hortis Ecclesiae permanet. Haec cum saepedicto Theodrado tum Ekkibaldo ipsius loci praeposito viro sane docto atque veraci narrante cognovi.


De lumine bis in lampade succenso divinitus.

39. Et ut illud inferam quod supra leviter tetigi, anno praeterito in die sanctissimo Paschae, cum praepositus Ekkibaldus sub ipso lucis exortu missas agere vellet, itemque hoc eodem anno quo ista conscripsimus cum idem in Quadragesima missas ageret, [Col. 0670C] et lumen ecclesiae deesse quaereretur, custosque deposita lampade ac sine igne reperta, pro eo deferendo festinaret; subito cernentibus multis sponte in lampade lumen accensum enituit, quod ibi crebro factum plures viri fideles qui interfuere testantur.


De infante claudo et surdo et item puella caeca ibi sanatis.

40. Sed ut haec miracula rerum nuperrime gestarum narratione de praesenti concludam, sub idem tempus quo his describendis manum imposui, necdum libello edito cum ad annuam beatae depositionis solemnitatem magna undecunque ita uti solet hominum multitudo conflueret, nota ex vicino mulier advenit cum filio fere septenni, qui ab ortu ipso claudus, mutus, surdusque permanens, infelici genitrici [Col. 0670D] novos quotidie luctus et dolores afferret. Hunc mater fide devota cum inter nocturnas vigilias coram sepulcro venerabili exposuisset, circa finem Psalmorum matutinorum, cum canticum Evangelii clerus ecclesiae caneret, infantulus lento adnisu repente surrexit, ac pedibus quos usque ad id temporis nunquam terrae fixerat adstans, matrem clamore iterare vocavit. Flens prae gaudio continuo mater accurrit, et filium quem tot pressum incommodis deposuerat, ambulantem simul et loquentem audientemque recepit. Neque fuit Christo difficile, pro sui merito confessoris, uno eodemque tempore et possibilitatem loquendi puero, et scientiam quam majores audiendo nunquam perceperant dare, cum [Col. 0671A] sit ipse sapientia Dei quae aperit ora mutorum, et linguas infantium disertas facit. Tum vero omnium qui aderant mentes tanti replet stupor miraculi, totam laudem Christi conclamat ecclesia, et unius infantuli salus mirabilis multorum ad fidem corda succendit.

41. Eodemque die cum missarum solemnia populus spectaret, et divina a sacerdote mysteria agerentur, puella eadem prope qua praedictus infans aetate diu caeca, quae tum a parentibus fideliter fuisset illata, amissum lumen recepit. Ita gemino miraculo sub uno die et sancti viri meritum palam cunctis enituit, et praesentium fides Christi clementia quam non desit invocantibus ubique praesens, agnovit.

42. Haec [a 1Kb] de miraculis B. Goaris merito ostensis [Col. 0671B] atque exhibitis pauca brevi et aperto quantum potui sermone digessi, narrationem ad annum 839 Incarnationis Dominicae perducens, eaque tantum (ut in libelli hujus principio adnotavi) scripturae mandans, quae relatu virorum fidelium didici, quaeque non eis modo qui retulere, sed omnibus pene locum frequentantibus haberi notissima comperi. Quanquam non omnia quae ab eis ipsis quorum fidei specialiter credendum putavi relata sunt scripserim, alioquin aut modum suscepti operis excessissem, aut auditoribus longior justo prolixiorque fuissem. Neque hoc opere facultatem aliis de his scribendi praeripui, sed et haec ipsa quae utcunque videntur a me esse proposita, poterunt qui volent pro ratione dignius explanare, et quae in similibus miraculis forte provenient, [Col. 0671C] exemplo a vobis, Pater amplissime Marcuvarde, et a me sumpto describere. Quippe si divina opera nobis glorificanda dignissime proponuntur, oportet ut non cessante virtutis divinae beneficio etiam scribendi non cesset intentio; et donec qui explere possint existunt, litteris digna admiratione tradantur. Quare etiam vacantes pergamenas huic libello subjicere placuit, ut edito opere praesenti futuris post haec temporibus quae inserenda prudens aliquis aestimaverit, opportune possit inserere.



V.---COMMEMORATIO quemadmodum et a quo cella sancti Goaris fuerit monasterio Prumiae sociata incipit feliciter.

43. Decursis jam quae de miraculis viri sancti scribenda susceperam, videtur mihi necessario paucis [Col. 0671D] esse monstrandum et post editos libellos duos quodam extraliminio memorandum, quemadmodum et qua ex causa cella B. Goaris monasterio Prumiae fuerit sociata, ut omni tempore sub regimine et potestate abbatis qui ei monasterio auctore Deo praefuerit, ipsa quoque esse deberet.


Prumiensis monasterii primordia.

44. Excellentissimae memoriae rex Francorum Pippinus pater imperatoris famosissimi Caroli, postquam ut omnibus prope notum est amore Christi et uxoris suae sanctae recordationis Bertradae rogatu [Col. 0672A] provocatus monasterium suprascriptum construxit, constitutis in eo monachis qui Deo sub regulari ordine militarent, venerabilem virum Asuerum regiminis praefecit officio. Qui etiam eidem loco annis quinque et quadraginta felicissime praefuit. Hanc cum pro suae vitae merito plurimum coleret, ejusmodi constitutionis ei auctoritatem dedit, ut cum iter agens ad aliquem juris regii locum venisset, licenter quae itineris essent necessaria sumeret. Cum ergo quodam tempore iter a monasterio in Vangionum [Wormes] provinciam ageret, et occasione viae ad sanctum Goarem declinasset, ubi tum rectoris nomine praeerat quidam Erpingus nomine, neque commoditatem aliquam rerum necessariarum nancisci potuisset, rem ut erat gesta paulo post principi [Col. 0672B] retulit, pessimum esse dicens eo loco humanitatem hospitalitatis omnem negari, ubi quondam sub beato viro singulariter virtus eadem viguisset. Pollicetur rex fore haec emendanda cum temporis opportunitas arrisisset. Itaque non multo post positus in palatio quod Attiniacum [Attigny in Campania ad Axonam] vocatur, cum ad generalem populi conventum simul abba Asuerus venisset, evocatum ad se princeps super his quae de cella beati viri dicta ab eo fuerant commonefacit, eique regendam committit, hortatus ut eam congrue disponere, atque hospitalitati quam in ea non sit expertus competentem efficere debeat.


Contentio de cella S. Goaris a Carolo Magno componitur.

45. Haec prima fuit cellae jamdictae cum monasterio [Col. 0672C] Prumia facta ex regis Pippini mandato et voluntate conjunctio, quando non ipsi monasterio et monachis subjecta, sed abbati tantum est beneficii ad regendum jure commissa. Regnante vero post patris obitum Magno Carolo, orta est inter Trevirorum pontificem tunc Weomadum et abbatem Asuerum pro eadem cella contentio, asserente episcopo eam ad suae Ecclesiae jus pertinere, abbate contra dicente esse illam regis lege haereditaria possessionem, neque in ea posse sibi aliquid ecclesia vindicare, quae et sibi esset a rege Pippino commissa, et in dominium clarissimi Caroli successionis jure transmissa. Ita eis diu multumque certantibus et re ad controversiam saepe deducta, directi sunt ex [Col. 0672D] latere regis et semel et iterum ac tertio legati fidissimi et veraces, qui causam diligenter inquirerent, litemque congrue terminarent; quique rem examinantes, non aliud quam quod abbas protestatus fuerat invenerunt, regii scilicet [Sup. potius] quam ecclesiastici juris possessionem loci saepedicti existere.

46. Sed cum episcopo haec nequaquam sufficerent, famosissimus princeps, habito in Saxonia super fontem qui Lippia [Surio Lupia] dicitur generali conventu, sub praesentia totius prope regni primatum, et utriusque ordinis clarissimorum virorum, rem [Col. 0673A] per se examinandam suscepit, omniumque qui tum adfuere judicio, jurisjurandi conditio causidico monasterii, tunc Raberto nomine est constituta, qua ille postea cum aliis duodecim firmavit, possessionem saepedictam non Ecclesiae Trevirorum, sed dominio regio tantum competere. Hoc ergo modo re definita et episcopo tandem acquiescente, famosissimus rex cum suorum consensu cellam sancti viri monasterio Prumiae tradidit, edito traditionis ejusdem privilegio, quo firmavit testatusque est, se pro amore Christi et eleemosyna parentum suorum, Pippini videlicet regis et reginae Bertradae, cellam ipsam hac lege jamdicto monasterio subdere, ut omni deinceps tempore rectores monasterii ejusdem eam tenere, et rebus ejus libera conditione in usus suorum [Col. 0673B] Deoque servientium fratrum necessarios uti, ac sine ulla cujusquam contradictione, quae utilitati communi competerent de ea facere et ordinare deberent; neque rebus solummodo quas tempore eodem [Col. 0674A] cellae dominium retineret, sed et illis quae futuris successionibus acquisisset jure firmissimo uterentur.

47. Haec quemadmodum sint gesta atque statuta poterit qui volet relecto eodem qui hodieque in archivis ipsius monasterii integerrimus manet privilegio scire. Nobis rem breviter commemorasse suffecerit, ne id quod esset utile cognitioni, penitus siluisse, et in hac parte circa B. Goarem officio defuisse merito redargueremur.

48. Denique cum haec scriberemus, sicut in regimine monasterii Prumiae, sic etiam in possessione cellae S. Goaris Asuero Tancradus, et ei Marcuvardus vicaria mutatione successerant.

49. De abbate porro Asuero et cella sancti viri ea [Col. 0674B] quae primo retulimus ita esse gesta, quidam ex senioribus non indignus fide ab eodem abbate se audisse est protestatus.




[Col. 0673]
APPENDIX. HISTORIA TRANSLATIONIS RELIQUIARUM SS. MARTYRUM CHRYSANTI ET DARIAE Ex urbe Roma in Galliam.
(Apud Mabill. Act. SS. ord. S. Bened. tom. IV p. 611.)



CAP. I.
[Col. 0673C]

Anno Dominicae Incarnationis 844, imperante Lothario Augusto, filio serenissimi imperatoris Ludovici, Marcwardus, abba Prumiae monasterii, Romam ire disponens, memorati principis impetravit licentiam et epistolas ad pontificem sedis apostolicae Gregorium, in quibus regia conveniebatur auctoritate ut alicujus praeclarissimi martyris corpus ei dari deberet famae celebrioris, de cujus passione ac veneratione nullus fidelium posset ambigere. Arrepto namque jam itinere, cum comperisset antedictum papam obisse Gregorium, aliumque pro eo constitutum nomine Sergium, missa ad imperatorem relatione, receptisque mox ad nuper creatum antistitem mandatis, tandem post longa itineris spatia Romam ingreditur. Susceptus denique honorifice ab apostolico papa, epistolas ei regias tradidit. Ille, jussis imperialibus ejusque petitionibus favorabiliter in omnibus annuens, spopondit se cuncta facturum quae suggesserat. Post haec misit ei per Marinum episcopum [Col. 0673D] librum sanctorum continentem passiones, jussitque passionem sancti Chrysanti et Dariae litteris tradere, pollicitus eorum corpora se ei daturum. Constituta itaque die ad Lateranensem properat ecclesiam. Cumque jussus ad Romanum ingressus fuisset pontificem, positis in locello super altare corporibus, [Col. 0674C] atque ex utraque parte stantibus clericorum ordinibus, et canentibus, tradidit ei cum summa veneratione et honore praefatorum martyrum corpora, sub invocatione nominis Domini praecipiens eum circa venerationem eorum intendere, quo uterque Dei omnipotentis offensam possit effugere: ipse quidem quod dederit, ille vero quod datis debitam non providerit venerationem. Tradidit ei quoque reliquias quadraginta sex sanctorum martyrum, ac praecepit in tumulo eas memoratorum recondi sanctorum. Susceptis itaque cum summa veneratione corporibus, omnes praecipitans moras maturavit profectionem. Omnibus igitur incolumibus, quinquagesimo die postquam ab Urbe gressum extulerant, in possessionem veniunt monasterii, videlicet in cellam sancti Goaris [a 1Kb] : ubi per biduum commoratus, ordinatis fratribus, cum venerandis corporibus praemittit eos ad Prumiam monasterium, quorum fratres adventu comperto, cum maxima gratulatione sacris induti festinant occurrere cum candelabris et crucibus. [Col. 0674D] Quae vero in hoc spatio itineris miracula Deus ad ostendenda sanctorum suorum merita declaraverit, translatione eorum peracta expediam. Cum ingenti itaque devotione et gaudio susceptis sanctorum reliquiis, omnibusque quae tempori congruebant canentibus, IV Nonas Julii deferunt eas in Prumiam [Col. 0675A] monasterium; jacueruntque in eo quo delata fuerant feretro ad dexteram altaris usque XI Kalendarum Novembrium die, scilicet quousque pars quaedam antiqui templi complanata in spatium prolixius extenderetur, tumulo dignus conderetur. Quo expleto tempore, memorata die translata sunt sanctorum corpora et ab episcopo Theganberto [a 1Kb] admodum religioso VIII Kalendarum Novembrium, videlicet passionis eorum die, in loco quo nunc venerantur, scilicet in possessione sancti Salvatoris, in cella quae Novum Monasterium vocatur, cum summo honore omniumque gratulatione tumulata: ubi nunc eorum intercessionibus ad laudem sui nominis orantes Christus exaudit, sicut ex subjectis comprobatur miraculis. Sed antequam illa quae post eorum tumulationem acta sunt miracula proferantur, ea quae paulo superius promisimus, reddenda prius in initio videntur.



CAP. II.

[Col. 0675B] Igitur cum ab Italia degressi ad basilicam beati Goaris gressum dirigerent, femina quaedam, non ignota civibus suis, cum nimio renium teneretur dolore, audito sanctorum adventu, petiit se eorum obviam duci. Cumque hinc inde a duobus sustentata, vix ad locum pervenisset, mox ut tetigit feretrum quo sancta vehebantur membra, omnis ita fugatus est dolor, ut omnibus inspicientibus libero ante gestatorium gressu curreret. Haec prima nobis sanctorum enituit virtus: licet fidelis post viri relatione comperissem, adhuc nobis in Italia positis, simili modo eorum orationibus quamdam feminam contractam fuisse erectam.



CAP. III.

Femina quaedam erat non ignobilis, uxor cujusdam Waningi nomine, cujus pedes et crura ita intumuerant, ut pene lecto detineretur. Haec, audita opinione sanctorum, subvectione equi obsequentiumque adminiculo obviam ducta, vix tacto feretro ita sana effecta [Col. 0675C] est, ut per totum montem, cujus in illis locis nimia asperitas et altitudo est, una esset ex gestantibus feretrum. Postero autem die, cum missarum solemnia celebrarentur, ancillula memoratae feminae inter missarum celebrationem ita contracta est, ut quae pedibus venerat, alterius manibus tolleretur: ignoramus tamen quid causae fuerit. Opinio vero fuit quod servitium recusaverit sanctorum, volens eam domina sua illis delegare. Postea denique cum triduum in eadem ecclesia ubi contracta est faceret, atque pro ea oratum esset, orationibus sanctorum restituta est sanitati; itemque cum domum reverteretur, contracta est, iterumque virtute sanctorum martyrum priorem recepit valitudinem.



CAP. IV.

Item femina quaedam, cum ita membrorum debilitate contracta teneretur ut vehiculo duceretur, rogavit se obviam duci sanctorum. Haec orationibus eorum ita salva surrexit, ut propriis firmata gressibus [Col. 0675D] incederet.



CAP. V.

Cum vero jam decerneremus in locum, ubi nunc adorantur, sanctorum deduci corpora, multitudo innumerabilis processit mundare vias per quas reliquiae deducendae erant martyrum. Cum igitur quaedam succideretur arbor, quidam non praecavens casum, cecidit super eum. Cum itaque putaretur mortuus, amota arbore, ut credimus, orationibus sanctorum ita incolumis repertus est ac si nil pertulisset laesionis.



CAP. VI.

Jam vero tumulatis beatis martyribus, quidam [Col. 0676A] illuc veniens, cujus aures perpetuae surditatis tumor obtinuerat, cum sanctorum ibidem praestolaretur devotus suffragium, sanctissimis eorum meritis auditum diu sibi denegatum recipere meruit.



CAP. VII.

Item quidam debilis brachio, ita ut ab humero deorsum penderet aridum, praeterea surditate damnatus; cum ad sanctorum sepulcrum cum fide accederet, et brachium pristinum recognovit officium, et obstructae aures auditum recepere.



CAP. VIII.

Alius quidam fuit qui ita manum cum brachio debilem habebat, ut semper deorsum pendens omnibus corporis officiis redderetur inutilis. Hic fasciculum lini manui innexum aridae cum ad memoriam (ut oportebat) venisset martyrum, atque super altare poneret, protinus a rigiditate sua resolutum prior rediit virtus.



CAP. IX.
[Col. 0676B]

Quaedam item femina cupiens Deo et sanctis martyribus illic servientibus, subsidiis corporalibus subvenire, onustum plaustrum cum pane et potu, aliisque necessariis secum ducens, ad locum properabat. Verum cum jam in proximo esset, praecessit plaustrum. Cumque sepulcrum minime auro vel argento cerneret fulgere, ut stolidae et irreligiosae solent mentes, despexit et irrisit locum: atque suorum obviam concito reversa gradu, jussit eos qua venerant redire, dicens nihil ibi sanctitatis contineri. Tunc multione [al., multatione] sanctorum carrum confractum est, potusque diffusus, atque omnia superposita ita dispersa sunt, ut nullo usui apta redderentur. Ipsa denique tertia die ob vindictam contemptus mortis poena multata est.



CAP. X.

Alia item femma cum valida scabie omni premeretur [Col. 0676C] corpore, adeo ut lepra putaretur, sed etiam diutino morbo lecto teneretur, praeterea neque medicorum ulla potuisset arte curari; haec cum audisset a vicinis cereum in honore martyrum fieri, accensa fide particulam cerae coemptam, fecit in eodem misceri cereo. Cum itaque cereus ad sepulcrum delatus fuisset martyrum, mirum in modum, mox ut igni accensus est, sensit aegra longe posita virtutem, atque e stratu surgens pristinam recepit corporis sanitatem.



CAP. XI.

Item alia inclusos digitos atque rigidos habens, admonita divinitus ut ad memoriam properaret sanctorum, fide ducta, ad locum ita sana reversa est, ac si nihil unquam laesionis pertulisset.



CAP. XII.

Quidam nobilis vir amore ductus sanctorum volebat locum adire. Hic conjugem suam hortatus ut [Col. 0676D] secum pergeret; illa e contra aspernata dixit, se potius ad opera sua pergere, nam non esse verum quod fama vulgaverat. Ille quidem coeptam perficiens voluntatem, illa vero in sua manens perfidia, cum ad locum properaret destinatum, equo dejecta brachium fregit, ut hactenus ita manens nulla possit medicina curari.



CAP. XIII.

Quidam puerulus ita claudus ab utero exstitit matris, ut nativitas gressum negaret. Hic cum humeris matris fide ad tumulum tolleretur sanctorum, ita sanctissimis martyrum meritis sanatus est, ut qui alterius gestatus venerat gressibus, propriis revectus matrem subsequeretur.



CAP. XIV.
[Col. 0677A]

Quaedam item cum manum atque brachium ita incurvum ac debile haberet, ut neque ad os quidquam eo potuisset deducere, cum ante sepulcrum martyrum diu prostrata jaceret, tandem orationibus eorum pridie Palmarum die pristinae reddita est sanitati.



CAP. XV.

Redeunte tempore quo beatissimorum martyrum corpora in locum, ubi nunc adorantur, delata sunt, cum celebritas anniversarii immineret diei, inter frequentiam multitudinis quae pene illuc innumerabilis tunc accurrebat, contigit quamdam feminam a pago Tulpaciense [f. Tulpiacense] ex beneficio Odrici advenire. Haec unicam filiam jam quinquennem, nomine Ermenradam, cujus oculos caecitatis obduxerat caligo, habens, doloris acta stimulis, secum meritis illuminandam sanctorum devote attulit. Quae cum a custodibus peteret, ut in aliquo ecclesiae [Col. 0677B] loco suffragium praestolatura sanctorum poneretur, permissa est in angulo cryptae, ubi ad pedes adoratur sanctorum, eam deponere. Deposita itaque cum tota die illa et nocte ac si rigida immobilis jaceret, ac matutinum celebraretur officium, et nox diei sequentis daret initium; subito virtus divina per orationes adfuit sanctorum, et luminis recepto vigore quod per triennium sibi denegatum omnes cognoverant, coepit respicere clare. Hoc itaque miraculum cum per omnium curreret ora, et Domino sanctisque ejus martyribus laudes clamarent, voluit etiam Dominus fidelibus populis geminato miraculo laetitiam geminare spiritalem, quantique essent sancti martyres apud eum meriti ostendere.



CAP. XVI.

Nam quaedam femina nomine Bertrada, ex familia beati Maximini, de villa nuncupante Ocgisesheim, cum nimia premeretur imbecillitate, ita ut nervis siccatis contracta et debilis omnibus redderetur [Col. 0677C] membris; audiens sanctorum virtutem, ad hanc et eamdem celebritatem spe sanitatis sese contulit: quae cum devota martyrum imploraret auxilium, obtentu eorum meruit sanitatem. Igitur cum missarum celebratio perageretur, sanctorum ei advenit virtus: et quae contracta et debilis aliorum venit adminiculo, propriis firmata gressibus rediit ad propria.



CAP. XVII.

Fuit item in vico, qui Sinciacus nuncupatur, quaedam femina, nomine Gaminildis, ex familia sancti Petri, cujus facies in tantum erat deformata, ut intuentibus non parvum horrorem incuteret. Ore siquidem ad aurem prope contorto oculisque transversa tuentibus, monstrum quoddam exstiterat. Haec dominam suam, nomine Heritrudem, deprecatur ad sanctorum ecclesiam properantem, ut candelam quam ad modum capitis sui ut pauper effecerat, secum deferret: quatenus per intercessionem sanctorum [Col. 0677D] omnipotentis miseratio subveniret ejus difformitati. Annuens domina precibus famulae, secum detulit quod fuerat postulata. Cumque pervenisset ad locum sacratum, candelam inter sacras vigilias accendit ex more. Continuo miserabilem longe positam virtus divina respiciens, omnem deformitatem ab ejus abstulit facie: nam rediens domina ita sanam reperit omni deformitate carentem, ut nec signum in facie praeteritae remanserit infirmitatis. Gestum est et hoc miraculum die natalis eorum.



CAP. XVIII.

Alius quidam, Freosbaldus nomine, de Bunna, pluribus inter suos auctus pecuniis (nam instituendis mercibus operam dabat), valida opprimebatur debilitate membrorum, ita ut nihil aliud nisi paralyticus crederetur: quippe totius corporis bona destitutus valitudine, ministrorum potius quam propriis [Col. 0678A] utebatur gressibus. Hic audita virtute sanctorum, quam orationibus suis infirmantibus conferebant, rogavit se ad eorum deportari memoriam, quo ut aliis, ita sibi sanitatis impenderent opem. Itaque eo vehiculo deportatur; nam, sicut dixi, aliter venire nequibat. Cum igitur votis expletis minime petitum sensisset in se redire vigorem, fecit se unde venerat referri, nil tamen de virtute desperans sanctorum, congruo iterum reversurus tempore. Verum sancti martyres fidem non obliti recedentis, ut ostenderent se non modo praesentes, verum etiam absentes orationibus suis posse juvare, huic quoque virtute solita adesse dignati sunt. Nam dum famuli cum eo agerent iter, sensit aeger meritis sanctorum virtutem sensim sibi advenire. Cum igitur pervenisset domum, atque gestatorio deponeretur, ita firmatis gressibus omnibusque corporis membris coepit incedere, ut qui quondam diutino tabefactus morbo inutilis jacuerat, ad omnia prorsus suffragio martyrum utilis redderetur. Itaque laudans et benedicens Deum, [Col. 0678B] per sanctos suos sanitatem sibi divine gratam contulit, hactenus virtute potita fruitur.



CAP. XIX.

Fuit quidam homo item ex familia sancti Petri, nomine Daguinus, in villa quae vocatur Albiniaca, quem eodem anno quo sancta sunt corpora tumulata, ita contigit tibiis contrahi, ut penitus ambulare non posset, sed genibus et manibus reperet claudus toto permanens anno. Hic ad locum sanctum carro devectus, per triduum sese reptando per ecclesiam traxit, in crypta saepe residens apud sanctorum memoriam. Cumque nocte quarta nocturnis pulsatis solitus adforet, finitis eis, a custode jubetur ad horam ecclesia secedere. Ille jussionibus ejus obtemperans traxit se in vestibulum ecclesiae. Verum nimio vento ibi sedere prohibitus, in aliam se contulit porticum, ducentem per ecclesiam ad pauperum hospitale, et in ipso se projecit introitu ecclesiae. [Col. 0678C] Ubi cum aliquandiu jacuisset, vidit, ut ipse referebat, duos albatos pueros nimium decoros per idem ostium egressos versus domum hospitum pergere; ubi parum commorati per eamdem porticum redierunt, et ecclesiam intrantes unus eorum ejus humerum tetigit, eique dixit: Surge, quia sanatus es, et vade ad mansionem. Ille continuo sanus evigilans, laudes et gratias egit Deo, qui eum per sanctos suos ita curaverit, ut vehiculo veniens pedibus propriis ad suam domum perrexerit.



CAP. XX.

Erat quidam puerulus ex familia beati Petri, novi scilicet monasterii, Berefridus nomine, cujus oculos ita caecitatis repleverat caligo, ut omnino negato lumine ductu regeretur alterius. Adveniente itaque Dominicae nativitatis die, visum est patri ejus, qui, ut filius, Berefridus vocabatur, quatenus ad memoriam clarissimorum deduceretur sanctorum. Cum igitur adveniret tempus, quo de more vigiliae celebrabantur [Col. 0678D] nocturnae, depositus est in crypta ad pedes martyrum, praestolaturus ibidem per orationes sanctorum Domini Salvatoris virtutem. Expletis ibidem vigiliis idem puer ad hospitale relatus est pauperum, iterum mane facto ad tumulum bona spe reversurus. Sed misericordia Domini Redemptoris suffragiis sanctorum martyrum inopinanti in loco adfuit quietis. Nam cum die facto e lecto exsurgeret, ita coepit omnia dare inspicere, ut inoffenso gressu omnibus inspicientibus ad basilicam properaret sanctorum, gratias illi agens, qui ea die exortus est in tenebris rectis corde, qui etiam meritis eorumdem sanctorum visum meruerat recipere oculorum.



CAP. XXI.

Non longe a possessione praestructi monasterii est villa quaedam, quam antiquitas Tabernam voluit appellare. In ea quidam erat homo, nomine Alvodus. Hujus itaque aegritudo paralysis ita totum sibi vindicaverat [Col. 0679A] corpus, ut pene, omnibus dissolutus membris, vix tactum pateretur aliorum. Ad similitudinem igitur illius evangelici paralytici, inter manus deductus famulantium, ad memoriam devehitur sanctorum; quem in brevi tempore suffragio martyrum ita divina reparavit pietas, ut solidatis membris ad propria exsultans et benedicens Deum suis reportaretur, qui aliorum venerat gressibus.



CAP. XXII.

Alius item de eadem villa, nomine Hibaldus, privatione communis damnatus luminis, audiens virtute martyrum concivis sui paralysi dissolutis membris priorem recepisse virtutem, spe roboratus petiit a suo germano eo se deduci. Germanus itaque ejus cum fratris miseratus caecitatem, tum etiam sanctorum non diffidens meritis, coepit cum eo iter agens ad locum properare, ac futurae salutis indicio, ut alterius gestatus officio, mira tendere agilitate. Qui cum haud longe abfuissent a loco, ita ut culmen [Col. 0679B] potuisset ecclesiae conspici, paululum represso subsequentis gradu: Frater, inquit, si tibi virtus suffragaretur luminis, potuisses utique tecta et parietes ecclesiae conspicere sanctorum. Hic tacito mentis nutu caecus orationibus martyrum divinum sibi adesse implorans auxilium, coepit mirum in modum fugatis tenebris parum videre, et menti injecta digito notare loca. Ad tumulum igitur perveniens sanctorum, ita infra paucos dies pristinam recipit sanitatem, ut non integritatem modo recepiret visus, verum etiam oculorum magnitudinem, qui caliginis diutina caecitate ita parvi effecti fuerant, ut vix pupilla in eis cerneretur.



CAP. XXIII.

Aliud huic haud multum dissimile subjungam miraculum. Quaedam namque femina similiter per continuum caeca, cum desperationis nimiae torqueretur angore, funem factum accedens ad locum Deo ac sanctis obtulit martyribus; haec si ille non competeret, [Col. 0679C] formam sibi a custode petiit dari, quo, revertens domum, aptum praeparare potuisset. Interea dum custos necteret moras, illa regenti sibi gressus imperat illo se duci, ubi signorum dependebant funes: nam ad idem opus suum intexere cupiebat. Factumque est. Cumque grossitudinem pertentaret manu, magnifica circa miseram Dei claruit virtus, ac mira celeritate objecta deseruit caecitas oculos: ut uno eodemque momento et funem arriperet, et luminis reciperet claritatem. Gaudens igitur et exsultans, ad memoriam recurrit martyrum, atque, prout competebat, gratiarum eis persolvit laudes, quod misericordia divina interventu eorum eam respicere dignata sit.



CAP. XXIV.

Tempore quo sanctorum reconditae sunt reliquiae in memorato saepius loco, erant in villa nuncupante Crupta, duo carnis conjuncti copula, quorum alter [Col. 0679D] nuncupabatur Wilhelmus, altera Engilsuindis, qui a conjunctionis suae tempore usque in id tempus bona semper roborati vixerant valetudine. Accidit autem praedicto tempore in dissimili, utrosque fatigari infirmitate. A renibus namque ita omne inferius corpus feritas attrivit morbi, ut nisi obsequentium portarentur manibus, nulla urgente necessitate loco moverentur. Cum itaque frequens sanctorum virtutem et miracula opinio circumquaque diffunderet, habitatores etiam praefatae replevit villae. Hac excitati fama, facta conventione ad locum omnes pariter oratum disponebant ire. Duo igitur jam nominati vicinorum religiositatis cognoscentes voluntatem, tametsi corpore nequirent, animo tamen ire gestiebant. Accepta namque cera, factisque candelis, instituerunt [Col. 0680A] propinquos et affines ad memoriam eas beatorum mittere martyrum, quatenus miseratio Redemptoris interventu sanctorum eorum subvenire dignaretur imbecillitati. Parantibus autem eis, mira circa eos divina effulsit pietas. Nam loco nondum motis, dicto citius ita virtus adfuit Dei, ut uno tempore et sanissimi exsurgerent, iterque cum aliis arriperent: quique petituri sanitatem aliorum ibant ore, ipsi intercedentibus sanctorum clarissimis meritis per se vota mererentur deferre.



CAP. XXV.

Femina quaedam ex provincia Arduennae, nomine Immina, ex villa quae Binuzfelt dicitur, cum jam diu esset surda et muta, manibusque debilis, cum ad locum sanctum comitantibus vicinis et permittente domina sua, Teotburga nomine, oratum venisset diem integrum commorata, mox ut regredi coepit, primo unius manus et loquelae auditusque facultatem; mox deinde alterius quoque manus et totius [Col. 0680B] corporis est sanitatem adepta: ita ut hodieque vicini et affines ejus testentur, nunquam eam in multo retro spatio, ita ut nunc, sanam exstitisse.



CAP. XXVI.

Item alia quae priorem in supra dicta infirmitate vidisset, et ad sanctum locum comitata testis sanitatis ejus existeret, nomine Grimilt, cum a viro suo narrata prioris feminae sanitate, quam sub oculis viderat, ut sibi denuo oratum liceret venire, petisset, nec ad id temporis obtinuisset; qua hora, ut post compertum est, in monasterio beatorum martyrum missae Dominici diei, quibus illa se interfuturam esse voverat, celebrari coeperunt, ipsa manuum est debilitate et totius corporis multata gravedine, adeo ut quia incessum non poterat, carrucae superposita ad monasterium denuo veheretur. Cumque venisset, et apud memoriam martyrum aliquandiu perorasset; primo in ecclesia una ei manus est absoluta, deinde [Col. 0680C] inter prandendum alterius manus et totius corporis commoditas restituta. Ita factum est, ut quae prius alienae sanitatis narratrix exstiterat, suae deinceps et compos esset et testis.



CAP. XXVII.

Est consuetudo loci, ut die solemnitatis paschalis clerici [a 1Kb] vespertinum celebrantes officium ita sacris induantur, ut in missarum agitur celebratione. Factum est igitur, ut custos de more cum aliis indutus, lampades accensurus Ecclesiae procederet. Sed dum incaute progrederetur, positus sub lampadibus oleum lampadis cecidit, atque partem planctae, qua forte indutus erat, non absque deformitate infecit. Custos exterritus, mox ad secretarium gradum retorsit, atque ea exutus congruo non absque fide, deposuit loco. Hanc, inquit, sancta Daria, si vales tuis reforma precibus. Postridie ejus diei accessit custos, ut depositam gnaris eam mitteret feminis, quae hujusmodi potuissent emendare vitium, quam diligentius intuens, [Col. 0680D] nec levem in ea reperire potuit maculam, quae aut honestati aut damno esse potuisset.



CAP. XXVIII.

Villa quaedam est non longe a monasterii possessione, quae Wisa vocatur. Hujus igitur habitatores condixerant sibi omnes pariter ad locum contendere, et ut non vacua viderentur venire manu, collatione facta vas quod cupa dicitur, cervisia impleverant, ut etiam dono muneris Deo et sanctis martyribus vota persolverent. Cum igitur jam properare disponerent, consilio habito qualitatem prius tentare voluerunt potus, antequam iter arriperent. Cuniculo itaque facto, nec parva quidem eo digeri potuit gutta. Verum a ministro segniter hoc putantes peractum alio [Col. 0681A] delecto succedere fecerunt, ut terebrato cupae fundo potum educeret. Huic aliis succedentibus, cum omnis eorum penitus frustraretur labor, ad semet reversi cognoverunt eumdem potum ea nocte, quae Dominica dicitur, confectum. Agnoscentes itaque reatum, poenitudinem piaculi gerentes, votum Deo ac beatis vovere martyribus, se nil ulterius tale in ea [Col. 0682A] pertentaturos nocte, ipsumque potum egenis ac pauperibus erogaturos. Mox voto peracto, omnibus egressus foraminibus potus largissime coepit effluere. Hoc pro voto egenis distributo, alioque confecto, sicut disposuerant ad memoriam venientes sanctorum, ibique proprii reatus confitentes culpam, votisque persolutis ad propria sunt reversi.




ANNO DOMINI DCCLXX.
AENEAS PARISIENSIS EPISCOPUS.




[Col. 0681]
NOTITIA HISTORICA.
(Ex Gallia Christiana.)

[Col. 0681A] Defuncto Erchanrado, clerus Parisiensis et monasteriorum unanimitas suggestum a rege Carolo Aeneam elegerunt. Is autem verbi divini praeco egregius, et in scholis palatinis sub Carolo Calvo professor clarissimus, sacri palatii tunc notarius erat, seu, quod idem est, cancellarius. Quo nomine chartae a Carolo pro monasterio Fossatensi datae VII Idus Oct., indict. VIII, an. VI regni ejus, et conciliis Carisiacensi an. 849, et Suessionensi an. 853, necdum episcopus subscripsit. Hunc in modum peractam electionem Weniloni, Senonensi metropolitano, aliisque provinciae episcopis significarunt epistola quae exstat inter epistolas Lupi Ferrariensis (epist. 98); quos insimul enixe rogarunt, ut eorum votis quantocius obsecundantes, ponerent celeriter lucernam super candelabrum. Optatis cleri Parisiensis responderunt praesules, electum impensis exornarunt laudibus, ordinationique ejus uno subscripserunt ore; cujus gratia provinciales episcopos convocavit Wenilo archiepiscopus (epist. 99 inter ejusdem Lupi [Col. 0681B] epp.). At Prudentius, Trecensis episcopus, cum propter notas quibus depressus erat infirmitates, eorum adesse non posset, misit presbyterum, qui vices ejus gereret, ordinationique assensum praeberet, modo Aeneas quatuor articulis, quibus puram sancti Augustini doctrinam contineri existimabat subscriberet. Vide tractoriam Prudentii epistolam inter ejus Opera (Patrol. tom. CXVIII). Utrum subscripserit Aeneas veterum documenta non docent, nec quo praecise anno electus et ordinatus fuerit episcopus. Bene autem quod synodo Carisianensi mense Novembri anno 858 habitae interfuerit, cujus a Patribus in epistola ad Ludovicum Germaniae regem episcopus honorabilis appellatur.

Carolo regi semper addictus, non solum Ludovicum violati foederis fraternaeque conculcatae amicitiae coram arguit, sed etiam in concilio apud Saponarias anno 859, in episcopum suae provinciae metropolitanum, qui Ludovici faverat invasioni, judicium ferre [Col. 0681C] non est veritus. Concilio apud Tusiacum mense Octobri anni 860 adfuit (Conc. Hard. tom V, col. 490). Ecce jam tertium, mense Januario anni 861, Dani Lutetiam invadunt, incendio tradunt, cremantque Ecclesiam sancti Germani, et usque ad castrum Melidunum omnia circumquaque depopulantur. Anno eodem Carolus Calvus pontem majorem a se nuper exstructum supra terram sancti Germani Antissiodorensis, et viam quae ad pontem ducit, Aeneae successorumque ejus potestati subjecit pridie Idus Julii, anno regni XXII (Hist. Ecclesiae Paris., tom. I, pag. 460).

In concilio Pistensi, an. 862, Aeneas subscripsit [Col. 0682A] privilegio quod monasterio Dionysiano a Landerico jam pridem concessum episcopi confirmarunt, et alteri pro ecclesia sancti Martini Turonensis (ibid., pag. 431). Concilio Suessionensi eodem anno astitit, in quo Rothadi, Suessionensis episcopi, loco alius subrogatus, aliudque Dionysianis monachis, Ludovico abbate petente, datum est privilegium, cui Ormundus diaconus ad vicem Aeneae, Aeneasque ipse postea subscripsit (ibid. pag. 433, 434). Obviam corpori sancti Germani, cum, Normannis regno pulsis, e villa Novigento in urbem Parisiorum anno 863 reportatum est, ivit Aeneas cum canonicis (ibid. pag. 469). Alii Suessionensi concilio interfuit XVI Kalend. Septembris 866, epistolaeque praelatorum synodicae ad Nicolaum papam subscripsit VIII Kalend. Sept. alterique eorumdem ad summum pontificem de Britonum episcopis, datae VIII Idus Decemb. anni ejusdem. Privilegio monasterii Atrebatensis, in concilio Vermeriensi anno eodem concesso, subscripsit. Anno 867 Aeneae petenti rex Carolus reddidit insulam [Col. 0682B] quamdam eidem civitati ab orientali plaga contiguam ac viciniorem ecclesiae B. Mariae, quae quondam comiti subjiciebatur (ibid., pag. 461). Datum praeceptum X Kal. Maii, regni anno XXVII. Eidem synodo Trecensi astitit VIII Kalendas Novemb. synodicaeque ad Nicolaum papam epistolae de iterata Ebonis expulsione, et Hincmari ordinatione subscripsit.

Circa haec tempora, a Provincia Senonensi delegatus, jussu et rogatu Nicolai I papae, calumnias et convicia Photii adversus Ecclesiam Latinam docto et erudito retudit opere, quod editum est tomo VII Spicileg., pag. 1. Anno 868 rex Carolus Aeneae reddidit villam Nantriacum, in agro Pictavo secus fluvium Clinnum sitam. Datum diploma XV Kal. Aprilis, regni anno XXVIII (ibid., pag. 462). Jussu regis ejusdem ad Fossatense monasterium se contulit anno eodem ad recipiendum corpus sancti Mauri, quod e predio Audonis comitis ad Ararim, quo Danorum metu monachi deportaverant, in Fossatensem locum referendum [Col. 0682C] rex volebat (Saec. Bened. parte II, pag. 168). Feretrum die 7 Aprilis humeris tulit, solemniter in ecclesiam B. Petri deportavit, et super altare SS. Apostolorum deposuit, ob eamque causam praebendam unam in ecclesia Parisiensi Fossatensi monasterio concessit, annuamque supplicationem instituit (Chart. XIV, col. 13). Perperam more suo hujus donationis fidem elevare conatus est Launoius, sed quam futilia sunt quae offert argumenta melius, docebit Gerardus du Bois (Hist. Ecclesiae Paris., tom I, pag. 449).

Adfuit Aeneas, anno 869, synodo ad Vermeriam, [Col. 0683A] ubi primum acta causa Hincmari Laudunensis, et subscripsit privilegiis Carrofensis et S. Vedasti monasteriorum. Eodem anno Pistis habita synodus, ubi metropolitanis Egylonis votis obsecundans, ratum habuit privilegium regale, quod monasterio sancti Petri Vivi, in quo suam elegerat sepulturam, Egilo impetraverat. Anno 870 interfuit concilio apud Attiniacum, in quo iterum causa Hincmari Laudunensis acta est, ut patet ex capite 33 synodi Duziacensis. Vetus Necrologium monasterii sancti Germani Aeneae Parisiensis obitum ad VI Kal. Januarii adnotat. Itaque cum concilio Attiniacensi adfuerit Aeneas anno 870, Duziacensique ejus successor Ingelwinus anno 871, hinc sequitur Aeneam obiisse VI Kal. Jan. anni ejusdem.

Exstant tomo VIII Concil. Labb., append., pag. [Col. 0684A] 1898, duae Hincmari ad Aeneam et Aeneae ad Hincmarum epistolae, quarum in prima Hincmarus Aeneam rogat ut adolescentem quemdam, nomine Bernonem, sibi ab abbate sancti Dionysii commissum, quem Aeneas jam acolythum fecerat, litteris canonicis liceat in ecclesia sua retinere et regulariter ordinare. Respondit Aeneas; at responsi initium tantum superest. Alia Lupus Ferrariensis ad Aeneam epistola 119 filium neptis suae commendat, ut militare beneficium illi conferat.

Quanquam vero pietate simul et fide conspicuum Aeneam satis demonstrent quae supra allata sunt argumenta, quidam tamen memoria ejus labefactare ausi sunt, quos Gerardus du Bois refellit (ibid. pag. 458).




[Col. 0683]
AENEAE PARISIENSIS LIBER ADVERSUS GRAECOS.
(Apud Acherium, Spicilegii tomo I.)





IN OPUS SUBSEQUENS ACHERII MONITUM.

[Col. 0683B] Liber hic Aeneae, Parisiensis episcopi, adversus Graecos e bibliotheca Thuanea jam ab annis plus minus duodecim erutus. In eo multa cum Graecorum, tum Latinorum Patrum testimonia adducit Aeneas. Graecorum testimonia propter antiquam illorum interpretationem reliqui sarta tecta; Latinorum vero, cum et prolixiora essent et frequentiora, ne taedium parerent lectori, saepius expungi, servatis tamen prioribus et posterioribus verbis, remissoque ad edita citatorum Patrum opera lectore. Utraque, partim ad excusos auctorum libros, partim ad mss.. contuli, adnotatis lectionibus variis, et nonnullis observatis quae in editionibus non exstant.

Caroli Calvi imperatoris temporibus, inter Galliae praesules pietate ac eruditione conspicuus vixit Aeneas; eumque summis laudibus effert Lupus, abbas Ferrariensis, epistola 98, nomine cleri Parisiensis scripta, ad Guenilonem, archiepiscopum Senonensem: »Aeneam, cujus praeconia praemisimus, concorditer omnes eligimus, Aeneam Patrem, Aeneam [Col. 0683C] pontificem habere optamus. Quamvis enim tanta prudentia ac probitate praecellentissimus rex noster polleat, ut solum ejus judicium de viro memorato posset sufficere, tamen conditionis humanae non nescii, futurorumque curiosi, aulicorum nos ipsi propositum ac mores longe prius inspeximus, et inter graves probabilesque personas et sanctitate ferventes, hunc quem antistitem habere cupimus quotquot eum nosse potuimus, ut nunc palam est, absque errore annumeravimus,« etc. Et in rescripto Wenilonis metropolitani et coepiscoporum provinciae Senonensis ad clerum Parisiensem, Lupi. epist. 99: »Quis leviter tetigit palatium, cui labor Aeneae non innotuit, et fervor in divinis rebus non apparuit? Quamobrem electionem in eo factam Deo propitio libenter sequimur, ut eum profuturum populo [Col. 0684B] ejus, ad dignitatem pontificatus promovendum concorditer decernamus. Sit igitur vobis pastor, qui pro suis ad Deum meritis bene complacuit, et sequentes ejus veracem doctrinam, et sancta opera imitantes, ad coelestis regni pascua properate felices.« Episcopi etiam qui Carisiacensi synodo adfuerunt, in epistola ad Ludovicum regem Germaniae, Aeneam episcopum honorabilem appellant.

Unam ejusdem Aeneae epistolam, et alterius epistolae fragmentum reperies in tomo II Concil. Galliae, pag. 670.

Schisma Graecorum, contra quos Aeneas scripsit librum hunc, quandoquidem memorarunt multi sive antiquiores, ut Nicolaus papa I, in epist. ad Galliae episcopos; Ratramnus Corbeiensis, qui libros quatuor composuit contra Graecorum opposita; Frodoard., in Hist. Eccles. Rhemensis, lib. I, cap. 17; sive recentiores, ut Baronius in Annal. Eccles., etc. Nos etiam in praevia monitione ad Ratramnum multa hic repetenda de eo non duximus.

[Col. 0684C] Advertas porro, lector, librum Isidori Hispalensis de Ordine Creaturarum, quem in hoc spicilegio edimus, ab Aenea citatum cap. 94 (tametsi quotquot hactenus legerim, hujus non meminerint) haud perperam me Isidoro tribuisse, licet solo ductum scripti codicis titulo: vetus enim est et gravis auctor Aeneas, cui fidem adhibendam puto.

Haec Acherius, quem haud paucis in locis fefellit librarius suus; nam cum eum ipsum codicem quo usus erat consuluisset deinde Baluzius V. C., mirum quoties eam lectionem quae textum insederat, falsam et ab amanuensi confictam esse deprehendit. Textum quanta potuimus diligentia expurgavimus, cujus diligentiae nostrae specimina cum initio operis praebere libuisset, singula deinde adnotare minus necessarium visum est.



PRAEFATIO AUCTORIS.
[Col. 0685]

[Col. 0685A] Aeneas, Parisiacensis urbis episcopus, quo primus praesedit S. Dionysius, a Paulo apostolo Atheniensium consecratus archiepiscopus, sed a sancto Clemente totius Galliae constitutus apostolus; pacem et gloriam catholicae fidei cultoribus.

Legimus in libro Judicum (cap. III), quod praescientia divina terrae inclytae, semini Abrahae ob immensae fidei laudem repromissae, inesse reliquias Chananaeorum ex parte permiserit, scilicet ut experiretur in eis Israel, ne forte otio torpens ignarus bellorum foret, cujus efficax virtus, Deo praeduce, dudum regnum egregium, cunctis saeculis praedicabile, sibi armis vindicaverat. Hujus aequitatis lance coelestium, terrestrium et infernorum Dominus, sanctam Ecclesiam non habentem maculam aut rugam, [Col. 0685B] annulo suae passionis sibi solemniter jure regio desponsatam, haereticae pravitatis assertionibus lacessitam, victrici laurea experiri voluit, veluti stans in acie manus in bella contraheret, et ob creberrimam adversariorum victoriam, in amplexu sui Sponsi condelectans, in totius laetitiae [a 1Kb] patrato triumpho admodum exsultaret, et frequenti concertatione in bella Dei sui assurgens, scientia repugnandi venustata cum decore polleret, ut se toxicatis armis attentantes potenter repellere addisceret, ipsi conclamans, qui caput galeati contrivit chelydri, ac fiducialiter agens: Judica, Domine, nocentes me; expugna impugnantes me. Apprehende arma et scutum, et exsurge in adjutorium mihi (Psal. XXXIV, 1).

Igitur multoties devicti hostes cum indigne ac [Col. 0685C] turpiter rediviva audent reparare certamina, in hoc segnitia deterioris famae per ora magnatorum infelicius deteruntur, quo subrigi ingeniis fraudum ad sublimiora gestiunt, sed ceu effeminati viribus terga praebentes deformiter succumbunt. Ita si quidem venenata pernicies perversi dogmatis ab initio nascentis Ecclesiae usque ad praesens nequiter pullulans serpere non desistit, occupare incautos, corrumpere doctrina quietos, more latronis aggredi latenter bene degentes, vera in falsis transmutare callide laborans. At sancta Ecclesia, jam quasi senio lassata, cum Moyse ad Dominum interventrices elevat manus pro suis ut vincant; et pulchre Aaron et Hur fatigatas sustinent, scilicet Novi ac Veteris Testamenti series, testimonia sanctarum defensionum [Col. 0685D] in promptu festina portendit, ne forte sui, quos catholice enutriens ad perfectionis culmen evexit, cedant spiculis oppugnantium, sed clypeo veritatis viriliter resistentes, Domino virtutum et Regi gloriae jocundantes proclament: Cantemus Domino: gloriose enim magnificatus est, quia equum et ejus [Col. 0686A] ascensorem dejecit in mare (Exod. XV, 1).

Itaque temporibus gloriosi et orthodoxi Ludovici imperatoris, Graecia, quae se matrem verborum et genitricem philosophorum, et omnium liberalium artium fautricem appellari contendit, de his superstitionibus superfluis, quae et nunc, Romanam Ecclesiam, imo et omnem gentem Latina lingua utentem consulere tentavit, satisque mirandum in tam vilissimis quaestionibus occupatam, longaevo ventilatis aevo, et perspicue ad liquidum dilucidatis, quae totius peritiae ac facundiae se fore gloriatur auctricem, ut pelagus dialecticae subtilitatis expostulat, putans se posse veraciter distinguere vera a falsis. Ergo, ut intonat Apostolus usque ad tertium coelum raptus, si Judaei signa petunt, et Graeci sapientiam [Col. 0686B] quaerunt (I Cor. III, 22), haeret sagacitas de puro fonte potantium, cur ita hebetudo sensus despicabilia sciscitando summa tenere conantes ignominiose obtenebrat, quos culmen magni intellectus, ut illi falso opinantur, in gremio amplitudinis suae velut coruscans amplectitur et fovet. Nempe cum populi Orientalium, quasi sub scabello Domini specialiter subsidentes, cum Occidentalibus in fidei documentis disceptare videntur, quasi sol pulcherrimus mane in Oriente positus, in occiduos suae lucis radios vesperi transmutat in tenebras. Non autem coeli climata deteriores reddunt animos mortalium, neque plagae supernae pro variarum dementiis sectarum culpandae, cum Oriens et Occidens mixtim contineat justos et reprobos; sed humanitas primo bona condita, et [Col. 0686C] in libero arbitrio potenter stabilita, negligendo Creatorem, et obaudiendo seductorem, de dextris ad laevam promoveri meruit; exin orbis multiplicis tramiti devio inhiare coepit.

Nec adeo mirum ab Asia, vel a finibus Europae, ubi sita Constantinopolis Graeciae metropolis habetur, tantarum fallaciarum oriri discrimina: si enim revolvantur sanctorum statuta canonum, et ecclesiasticarum discutiatur series historiarum, ab illius regni partibus potius quam sub Romana ditione degentibus, reperientur pullulasse genimina viperarum, id est, quamplurimi inventores perversorum dogmatum, veluti fuerint, ut ex multis memoremus aliquos, Arius, Eunomius, Photinus, Marcion, Cerinthus, Manichaeus, Hebion, Nestorius, Constantinopolitanus [Col. 0686D] episcopus, caeteraeque pestes dilatatae haereseos, quibus non fuit requies omni instantia catholicas dilacerare et oppugnare mentes. Eutychius etiam, Constantinopolitanae urbis episcopus, de Resurrectione in tantum erravit, ut affirmaret quod [b 1Kb] corpus nostrum in illa resurrectionis gloria futurum [Col. 0687A] esset impalpabile, ventis aereque subtilius; sed nos e contra dicimus, sanctaque credulitate firmamus quod in illa resurrectionis gloria erit corpus nostrum subtile quidem per effectum spiritalis potentiae, sed palpabile per veritatem naturae. Nam beatus papa Gregorius, quondam in eadem Constantinopolitana urbe positus, cum praefato Eutychio de hac re in conspectu Tiberii Constantini imperatoris gloriosum habuit certamen, veluti ipse plenius commemorat in decimo quarto libro Moralium Job. Sed ita ab eo nobiliter est devictus, ut pellem manus suae teneret, dicens: Confiteor quia omnes in hac carne resurgemus, quod omnimodis prius negare consueverat.

Est autem dictu lamentabile quia eadem sedes quae caput levare conatur ad superos, pro rectae fidei [Col. 0687B] praesulibus doctrina foedatos, rectores olim habuit haeretica, quos Tripertita denotat Historia, et sanctorum Patrum in canonibus damnat solertia. Non vero in Romana sede, Deo rectore, tale unquam contigit dedecus, ut aliquis haeresiarches eidem praesideret, quam summus apostolorum princeps sua sessione illustravit et fuso sanguine consecravit, cui suas regendas oves Dei Filius speciali cura commisit; nec mirum, quia ipsi dictum fuerat: Tu es Petrus, et super hanc petram aedificabo Ecclesiam meam: et tibi dabo claves regni coelorum (Matth. XVI, 18, 19). Ergo cui propria auctoritate regnum dabat, hujus fidem firmare non poterat? Quem cum petram dicit, firmamentum Ecclesiae indicavit. Liberius tamen, papa a beato Petro tricesimus septimus, [Col. 0687C] quamvis a fidei tramite non deviaret, exsilio et minis Ariani principis territus, non virtute qua debuit perfidis Arianis viriliter repugnavit. His autem qui ab arce totius Christianitatis deviare videntur, novasque adinveniunt quaestiones, recte intonat Paulus ad Galatas, quorum ex Graecia propagatur origo: Miror quod sic tam cito transferimini ab eo qui vos vocavit in gratiam Christi Jesu in aliud Evangelium quod non est aliud, nisi sunt aliqui qui vos conturbant, et volunt convertere evangelium Christi (Gal. I, 6). Magna etiam auctoritate ingeminat dicens: Sed licet nos aut angelus de coelo Evangelizet vobis praeterquam quod evangelizavimus vobis, anathema sit (Gal. I, 6). Et consequenter addidit: Sicut praediximus, et nunc iterum dico: Si quis vobis evangelizaverit praeter id [Col. 0687D] quod accepistis, anathema sit.

Jure itaque a rectore sanctae Ecclesiae a via veritatis aberrantibus talia apostolice inferuntur. Hac etiam virga reprehensionis digni habentur: O insensati Galatae! quis vos fascinavit veritati non obedire, ante quorum oculos Jesus Christus proscriptus est et crucifixus? Denique cunctis saeculis enorme generatur piaculum, dum ab ipsis quorum doctrina adornari debuerat Ecclesia, florere nitore religionis, et augmentum accipere suae salvationis, humiliari zelo nequitiae contenditur: et a qua omnis macula longe abesse debuerat, ei infligere nituntur, ut non sit a [Col. 0688A] sordibus aliena. Sed quia sanctus dicit Apostolus. Oportet autem haereses esse ut probati manifesti fiant (Psal. XXXIV, 1), fallaciarum ludibria, quae ad eam applicare tentavit sanctarum hostis animarum, clypeo Redemptoris sui repelli habet, nec patietur divinitas visibilium et invisibilium rerum sacratior et potior vinci a creatura, quae condita fuit angelica, sed ob tumorem superbiae sua sponte, non alio cogente, sceleratior facta, incidit in barathrum perpetuae damnationis, cui nil placitum nisi tantum perditio beatorum. Nam cunctorum opifice largiente, sapientiam non vincet malitia, sed victor apparebit in propriis, qui suos semper a primo armavit spiritalibus documentis: Omnes enim qui volunt pie vivere in Christo Jesu, persecutionem patientur (II Tim. [Col. 0688B] III, 12).

Itaque impraesentiarum jam adfore deprehenditur aetas plena miseriarum, quae praesentitur amplecti spatium temporis, de quo Apostolus lamentando praecinuit, dicens: Erit enim tempus cum sanam doctrinam non sustinebunt, sed ad sua desideria coacervabunt sibi magistros prurientes auribus, et a veritate quidem auditum avertent, ad fabulas autem convertentur (II Tim. IV, 3). Ecce in promptu haec praedicta serpere conspicimus, et ideo dum tuba personatur belli, necesse est ut arma aptentur in militum membris, ut doctum industria praeoccupare nequeat perfidus hostis. Quamvis autem in talibus controversiae procellis concutiatur Domini exercitus, valde indignum ut animos fortitudine nobilitatos a statu rectitudinis [Col. 0688C] detorqueant haeretica pravitate degeneres. Quanto enim astutia diaboli cum saeva calliditate accedit atrocior, tanto providentia fortium cautius praemunita debet esse paratior. Admonens siquidem alumnum Timotheum Apostolus ne impediretur decipulis malignantium, blande hortatur, dicens: Profana autem et inaniloquia devita; multum enim proficient ad impietatem: et sermo illorum sicut cancer serpit (II Tim. II, 17). Ad Titum etiam ita dicit: Stultas autem quaestiones et genealogias, et contentiones, et pugnas legis devita: sunt enim inutiles et vanae (Tit. III, 10). Et ut sollicitior redderetur, et sancto acumine instructior esset, addit: Haereticum hominem post unam et secundam correptionem devita; sciens quia subversus est qui ejusmodi est, et [Col. 0688D] delinquit proprio judicio condemnatus (ibid., 11). Ergo cum sancto Eliseo credamus quia plures sunt nobiscum quam cum illis, id est, utriusque Testamenti sagacissimi Patres, et pro defensione verae fidei avidissimi et invictissimi bellatores, qui cum robustissimo Josue Deum supplicare studeant ut stet sol, id est, tempus [a 1Kb] sanctae concertationis prolixius clarescat, donec se verus Israel ulciscatur de inimicis suis. Non enim vocavit nos Deus in immunditiam, sed in sanctificationem (II Thess. IV, 17), dicit Apostolus, postquam unda baptismatis et Spiritu sancto in gratia Christi renovati sumus. Quocirca [Col. 0689A] non cedendum adversariis, sed viriliter resistendum, ut non capiamur illius illecebris, qui de supernis ob superbiam ad ima delapsus, hoc elaborat nisibus iniquitatis, ut Ecclesia, quae est filia pacis, dilaceretur doctrina foeditatis, et pateat morsibus erroris.

Haec et similia ut praecaveret Timothaeus, sacrarium Spiritus sancti charitate fervens, admonet Paulus: Stultas autem et sine disciplina quaestiones devita, sciens quia generant lites (II Tim. II, 22). Haec nempe praecavere oportet generaliter cunctos in Christum credentes, maxime eos qui regimen debent habere animarum, et esse speculum bonorum operum et sanctarum forma virtutum. Inde gemendum bene viventibus, quia unde in sancta Ecclesia [Col. 0689B] decorum esset splendere honorem gaudii, ab his partibas multis volventibus saeculis oboriuntur immensi detrimenta scandali. Si enim ferrum ferro acuitur, congruum esset ut Graeca lingua a vero non discreparet, in quo Latina normam catholicae fidei indissolubiliter tenet.

Hae sunt ergo superfluae quaestiones ad saecularia potius quam ad spiritalia tendentes, quae non videntur procedere ab experientia magni intellectus, sed nasci a reprehensibilitate exterioris sensus. Illud itaque pelagus, ut jactatur, insignis eloquentiae infert Romanis auribus. Quare Spiritum sanctum a Patre et Filio profiteamur procedere, et non a solo Patre, rursus quare in Sabbatis jejunium exerceamus, et quare ab officio presbyterorum nuptias arceamus. [Col. 0689C] Addunt etiam quare presbyteri Latinorum inhibeantur frontes baptizatorum chrismate linire, cum locus consignandi in fronte proprie sit episcoporum, et in vertice presbyterorum. Item sciscitantur quare a carnium esu octo hebdomadibus ante Pascha, et septem a casei et ovorum more suo non cessamus. Opponunt praeterea cur clerici barbas radant, et quare diaconi nondum suscepto presbyteratus officio in episcopos ordinantur [a 1Kb] , ut mos est aliquando Romanis. Conqueruntur etiam de transmigratione principatus Romanae sedis, quam dicunt factam Constantinopoli, unde et eam cum patriarcha suo caput dignitatis appellant. Ad stultarum cumulum et inertiam [Col. 0690A] ineptiarum garrientes inquirunt quare chrisma nostrum, imo Dei, ex aqua fluminis conficiamus, et quare agnum simul cum corpore Christi et sanguine in Pascha super altare ponamus, et more Judaeorum offeramus, cum nullatenus haec vel aliquis desipientium unquam crediderit. Quae duo in tantum videntur indignissima, ut ab auditu fidelium ex toto judicentur penitus esse extranea.

Haec deliramenta versutiarum Graecalis industria supercilioso ambitu per Romanum spargit imperium, et dominicis aciebus insistens, astu calliditatis scaturiens, contendit lacessere quietos. At contra repugnant ducibus injusta molientium agmina supernarum virtutum, quin imo longe portendunt scutum sanctae repulsionis illustrium defensio Patrum, [Col. 0690B] concordia canonum, auctoritas et victoria excellentissimorum antistitum, per Christiani nominis limitem in theoria magnifice vulgatorum, verbo ac doctrina coelos contingentium. In hoc forti congressu non ferent vexilla tirones, nec fatigata brachia efferent emeriti senes, sed delecta viribus juventus, id est in fide Christi perfectissimis utentes sensibus, ex omni parte armis sacrorum dogmatum munita corpora mentesque ferentes, inclyta lacessent bella, et Domino favente victores existent. Lege autem triumphantis peracto certamine, dum lassatis quasi membris refrigerium subministrabit Spiritus sancti afflatus, potiti voto gloriosissimi milites, et ob agoniam eximie laetantes, ad coelos porrigent conspicuos vultus, Regi regum dominatori suo laudis praeconia [Col. 0690C] acclamantes: Dominus fortis et potens, Dominus potens in praelio (Psal. XXIII, 8). Et: Dominus virtutum ipse est rex gloriae (ibid., 10). At vero exhilaratus Pater totius Ecclesiae, apostolicae scilicet sedis beatissimus pontifex, cum Paulo apostolo erigens in excelsis caput, haec verba protectori Deo solemniter personabit: Dominus autem mihi astitit et confortavit me; ut per me praedicatio adimpleatur; et audiant omnes gentes: et liberatus sum de ore leonis. Liberavit me Dominus ab omni opere malo, et salvum faciet in regnum suum coeleste, cui sit gloria in saecula saeculorum. Amen (II Tim. IV, 17).



INCIPIT LIBER.
[Col. 0689]


CAP. I.
[Col. 0689D]

Sanctus Athanasius, Alexandrinae sedis episcopus, Graecae linguae experientissimus, ubi beatus Marcus evangelista praesedit; quae sedes secunda est a prima Romana, ut Canonum statuta decernunt, [a 1Kb] in libro [Col. 0690D] de Unitate sanctae et individuae Trinitatis dicit: Quod in Patre sit Filius et Spiritus sanctus, et quia Spiritus sanctus a Deo Patre procedat, ubi nequaquam excluditur Filii nomen. »Serviendum itaque est Christo Filio, quia et perfectus Deus, et verus est Filius. Et [Col. 0691A] qui fideliter servit Filio, Patri servit, et Spiritui sancto qui in eo est. Et qui adorat Patrem, in ipso adorat Filium et Spiritum sanctum, quia in Patre est Filius et Spiritus sanctus qui a Deo procedit, ipso Domino dicente: Ego in Patre et Pater in me est (Joan. XIV, 10). De Spiritu quoque sic ait: Spiritus autem paraclitus qui a Patre meo procedit (Joan. XV, 26). Et cum Filium quis adorat, in eo Patrem adorat, et Spiritum sanctum, quia in ipso est Pater; dicente eo: Qui me videt, videt et Patrem meum (Joan. X, 9); et iterum: Pater autem in me manens, ipse facit opera. (ibid.) De Spiritu vero sancto sic ait: Ille, inquit, me clarificavit, quia de meo accipiet, et annuntiabit vobis (Joan. XVI, 14); et: Omnia quaecunque habet Pater, mea sunt; propterea dixi vobis, [Col. 0691B] quia de meo accipiet (ibid., 15). Spiritus itaque Patris Spiritus Filii est, Apostolo dicente: Quod autem estis filii Dei, misit Deus Spiritum Filii sui in corda nostra (Gal. IV, 6); et iterum: Si quis autem Spiritum Christi non habet, hic non est ejus (Rom. VIII, 9); et iterum: Scio enim quia hoc mihi proveniet in salutem per vestram orationem et subministrationem Spiritus Jesu Christi (Philip. I, 29). In Evangelio quoque ipse Dominus ait: Paraclitus, inquit, Spiritus sanctus, quem mittet Pater in nomine meo (Joan. XIV, 26). Et in Actibus apostolorum ita legitur: Transeuntes autem Phrygiam et Galatiam, vetiti sunt a Spiritu sancto loqui verbum. Cum venissent autem in Mysiam, tentabant ire Bithyniam, et non permisit eos Spiritus Jesu (Act. XVI). Manifestissimis [Col. 0691C] igitur testimoniis probatur, quod Spiritus sanctus, Spiritus paraclitus, Spiritus qui a Patre procedit, Spiritus sit Filii, Spiritus Christi, Spiritus Jesu.«



CAP. II.

Item S. Athanasius in libro [a 1Kb] de unitate Trinitatis: Quod Spiritus sanctus unitus Deus sit in Patre et Filio, sic dicit: »An ignoras quia Pater unus Deus est, et Filius unus Deus est, et Spiritus unus Deus est? Nonne unus Deus est, dum unitum nomen est in natura ; sic et unus Spiritus est, quia unita est ejusdem deitas. Nam si tu per singula nomina personarum unitum nomen Spiritus ter designasti, nunquid tres Spiritus dicere oportet? Absit. Quod si hoc potuerat dici, tale erat ut et hoc in confessione deberet introduci, tres deos plurali numero [Col. 0691D] nuncupari: ut jam non esset [b 1Kb] in his personis unita natura divinitatis, sed unusquisque in propria vel diversa natura sua consisteret. Quod absit. Interea rursus eadem repeto, et ad tua dicta verba comparo, [Col. 0692A] et sensum intellectus mei tibi refero. Pater unus Deus est, et Filius unigenitus Deus est, et Spiritus sanctus unitus in Patre et Filio Deus est.«



CAP. III.

Item idem in eodem libro: Quod Spiritus sanctus nec Pater sit nec Filius, sed de natura unita existens, procedat de Deo Patre, et accipiat de Dei Filio. »Beatus Joannes evangelista dicit in Epistola sua: Tres sunt qui testimonium dicunt in coelo, Pater et Verbum et Spiritus, et in Christo Jesu unum sunt (I Joan. V). Non tamen unus est, quia non est in his una persona. Nam unum quod dixit de utrisque, quid aliud intelligitur quam quod Deus Pater in natura divinitatis idem ipse dicatur et Dominus, idem ipse sit et Spiritus: et Filius Deus, idemque sit in [Col. 0692B] divinitate et Dominus, [c 1Kb] idemque sit et Spiritus? sed et Spiritus paraclitus Deus, idemque sit et Dominus in natura deitatis, idem sit et Spiritus? Vides quia in deitate et in substantia plenitudinis per omnia unum sunt, et in omnibus personarum tres sunt. Nam quod tres sunt, quid aliud sentitur fuisse, quam Pater verus unus, vel solus qui genuit, idem non sit qui et unigenitus ab ipso est? Et Filius unus qui non genuit sicut ipse a Patre genitus, Pater non sit? et hic Spiritus sanctus alius sit, qui nec Pater nec Filius est, qui nex genuit nec genitus? cum alius sit in persona qui genuit, et alter sit in persona qui unigenitus ab ipso est, et alius adaeque in persona, ut dixi, secundum divinam Scripturam, qui nec Pater nec Filius est: hic est Spiritus sanctus, sed [Col. 0692C] plane de unita natura est: ideo in deitate unita, [d 1Kb] unitum divinitatis nomen est, sicut in claritate evangelicae Scripturae, de Spiritu paraclito Filius testatur, dicens: De Patre procedit (Joan. XV, 26); et sic prosecutus est: Et de meo accipiet (Joan. XVI, 14). Et ideo ubi personae requiruntur, propria nomina [per haec] distinguuntur. Ubi autem deitas poscitur, unitum nomen [in his] indicatur. Quoniam sumus ad nomina personarum pluraliter dictum demonstratur; ac per hoc in deitate unita unum sunt, et in nominibus personarum tres sunt.«



CAP. IV.

Item idem in libro secundo de propriis personis, et de unito nomine divinitatis. Quod Spiritus sanctus [Col. 0692D] sicut mittitur a Patre, item mittitur et a Filio. »Si Filius in nomine Patris venit, nunquid ipse est Pater qui ait: Ego veni in nomine Patris mei (Joan. V): dum Pater Deus sit, in cujus nomine Filius venit [Col. 0693A] manifeste? Ac per hoc in unita natura divinitatis unum nomen est comprobatum, sicut ipse Pater ad legislatorem Moysen testatus est, dicens: Attende illi, et ne fueris inobediens: nomen enim meum in illo est (Exod. XXIII, 19). Ad haec patriarcha David sic ait: Benedictus qui venit in nomine Domini (Psal. CXVII). Nam et si Spiritus paraclitus in nomine Filii venit, ut ipse dicit: Quem mittet Pater in nomine meo, nunquid et ipse Filius est dictus, cum sine dubio nomen Filii Deus sit in una pariter natura divinitatis? In hoc ergo nomine evidenter paraclitus venit. Ideo per singulas personas secundum substantiam naturae Trinitatis unitum nomen est tibi declaratum. Isaias sanctus haec approbans dixit: Descendit Spiritus a Deo, et eduxit eos; sic eduxisti [Col. 0693B] populum tuum facere tibi nomen gloriae (Isa. LXIII). Sed et ipse idem indicat: Et irritaverunt Spiritum sanctum, et conversus est illis ad inimicitiam, Dominus ipse expugnavit eos, et rememoratus est dierum aeternorum, qui eduxit de terra pastorem ovium. Et subjunxit: Ubi est qui posuit in illis Spiritum suum? Vides ergo de unito naturae deitatis nomine gloriam Patris et Filii esse hunc Dominum Spiritum sanctum, qui eduxit Filios Israel de terra Aegypti, sicut Propheta dicit: Sic eduxisti populum tuum facere tibi nomen gloriae, qui conversus est filiis Israel ad inimicitiam (Exod. XIII).«



CAP. V.

Item idem in eodem libro: Quod Spiritus sanctus mittitur a Patre simul et a Filio. »Sed et si Spiritus [Col. 0693C] paraclitus in suo nomine tantum venisset, quod dicitur Spiritus paraclitus, et non in unita substantia Patris et Filii quod nominatur Deus, jam proprium ejus in persona esse videretur, et non secundum unitam naturae deitatis in utrisque. Ut tantum unusquisque nomina singula in personis ostenderet, deitatis autem unitum nomen non indicaret. Porro in hoc unito nomine deitatis Patris, venit verus Filius, in quo dicitur Deus, [a 1Kb] in quo claritatis nomen est cum Patre. In cujus naturae nomine venit et Spiritus paraclitus, quia in hac ipsa sacrosancta Trinitate hoc nomen substantialiter sive uniter consistit, sicut superius praedixi Patrem de Filio suo indicantem: Nomen meum est in illo (Exod. XXIII, 19). Et Filium haec [Col. 0693D] dicta confirmantem: Ego veni in nomine Patris mei, et non me recepistis. Cum autem alius venerit in nomine suo, eum recipietis (Joan. XIV, 26). Sed et de Spiritu sancto ipsum rursum repetentem: Quem mittet Pater meus in nomine meo. Et deinceps eum de nomine suo audi discipulos hortantem: Omnia quaecunque petieritis a Patre in nomine meo, dabit vobis (Marc. XI). Sed et apostolum Paulum eadem testantem: Sed abluti estis, sed sanctificati estis in nomine Domini nostri Jesu Christi, et Spiritu Dei nostri (I Cor. VI). Audi Isaiam de unito nomine gloriae sancti Spiritus declarantem: Descendit Spiritus [Col. 0694A] a Deo, et eduxit eos: sic eduxisti populum tuum facere tibi nomen gloriae. Disce jam unitum nomen esse in natura divinae Trinitatis.«



CAP. VI.

Idem ipse in eodem libro, quod Spiritus paraclitus a Patre simul mittatur et a Filio, sic proclamat: »In hoc sane alius est Pater in persona, qui veregenuit, et in hoc alter est Filius a Patre in persona, qui vere ab eo genitus est; sed et in hoc alter est in persona Spiritus hic principalis paraclitus a Patre et Filio, qui in Pentecoste in apostolos effusus est. Et ideo haec sigillatim dicta memento, ut nomina singula in personis essent distincta. Vides quia alter ab altero, sive alius ab alio in persona tantum differt, et non in plenitudine divinitatis [Col. 0694B] , sicut ipse Dominus ait: Alius est qui testimonium perhibet mihi, qui me misit Pater (Joan. V). Sed et alio in loco idem ipse personam sancti Spiritus indicat: Rogabo Patrem meum, et alium paraclitum mittet vobis (ibid., 14). Scito alium ab alio, sive alterum ab altero in persona tantum differre, et non in unita plenitudine divinitatis usiae.«



CAP. VII.

Item idem in eodem libro, de communi missione Spiritus sancti a Patre et Filio ita fatur: »Ergo si Filius in nomine Patris venit, et Spiritus paraclitus in nomine Filii venit, sicut Filius de eo testatur: Quem mittet Pater in nomine meo (Joan. XIV, 26), [Col. 0694C] non tibi videtur, quia duplex et hic contineatur intellectus, id est ut in nomine personarum tantum sit distinctio, in deitate autem nulla sit discretio?«



CAP. VIII.

Item idem ipse in praesenti libro: Quod Spiritus sanctus a Deo Patre mittatur, simul et a Dei Filio; et quod unita potestas in eis sit, ita inquit: »Nam de persona Spiritus sancti Filius testatur, dicens: Quem mittet Pater in nomine meo (Ibid.). Vides Filium in hoc nomine venisse, quod et in deitate Patris uniter esse ostenditur. Et Spiritum sanctum in hoc nomine venisse indicatur: apostolos autem missos fuisse, ut baptizarent omnes gentes in unito vel communi nomine deitatis, quod est naturae invisibilis sancti Spiritus, [Col. 0694D] sicut scriptum est: Nolite contristare Spiritum sanctum Dei, in quo signati estis in die redemptionis vestrae (Gal. IV, 30). Vel hoc: Et omnes unum Spiritum potavimus (I Cor. XII, 13). Sive unitatis nomen baptismo operante suscipe dicentis: Et vos eritis mihi in filios et filias, dicit Dominus omnipotens (II Cor. VI, 18). Vel hoc accipe: Ex Deo nati sunt (Joan. I, 13). Necnon: Et baptizetur unusquisque vestrum in nomine Jesu Christi (Act. II, 38). Et in alio loco Sed abluti estis, sed sanctificati estis in nomine Domini Jesu Christi, et Spiritu Dei nostri (I Cor. VI, 11). Sed et quod ex Deo natus est, Joannes testatur: In sua [Col. 0695A] venit, et sui eum non receperunt. Quotquot autem eum receperunt, dedit eis potestatem filios Dei fieri, credentibus in nomine ejus. Qui non ex sanguine, neque ex voluntate carnis, neque ex voluntate viri, sed ex Deo nati sunt (Joan. I, 11). Disce ergo hoc unitum nomen esse sempiternum in Deitate Patris, et Filii, et sancti Spiritus, sicut et unum baptisma est fidei, quod vitam aeternam credentibus tribuit. Quia sicut unum est in natura Trinitatis, ita et unum donum per baptismum divinitatis. Apostolus ait: Una fides, unum baptisma. Idcirco quod nomen Patris sit in divinitate, hoc nomen sit et Filii in natura deitatis, sic et sancti Spiritus identidem hoc nomen sit in substantia claritatis.«



CAP. IX.

[Col. 0695B] Item idem in eodem libro: Unitam naturae virtutem ostendens mittentis et missi Filii, sic dicit: »O inaudita adhuc penitus tam inquisita perscriptio! Itaque suggerente ipso de se sancto Spiritu respondeo. Nunc oportet nos unum pro multis pertinens dare auctoritatis exemplum. Memento unitam esse hanc naturae virtutem mittentis et missi, dum hic qui nunc missus est, ipse jampridem misisse mittentem inveniatur. Denique per sanctum Isaiam Dominum Dei Filium accipe testantem: Accedite ad me et audite haec. Non ab initio in occulto locutus sum. Cum fierent illic eram, et nunc Dominus misit me et Spiritus ejus (Isa. XLVIII). Disce tandem aliquando unam esse hanc naturam divinitatis mittentis et missi, dum qui nunc in Evangelio quamvis missurum se Spiritum [Col. 0695C] paraclitum testatus sit, tamen se ipse ab eo jam prius missum per inclytum prophetam Isaiam fuisse professus sit: dum hic qui mittitur a mittente nunquam dividitur, quia indiscreta natura est: dum inter mittentem et missum personae ostenduntur, et nulla in divinitate divisio est, propterea quod ubique praesens sit haec unita plenitudo, et omnia impleat interius et exterius a summitate coelorum usque ad profundum inferorum.«



CAP. X.

Item idem ipse [a 1Kb] in libro quem fecit contra objectiones cujusdam Potentini Urbici, ita prosequitur: »Filius, inquit, ad Patrem clamat: Pater, honorifica et nomen tuum. Et venit vox de coelis: Et honorificavi iterum honorificabo (Luc. VII). Nam et alio in loco idem [Col. 0695D] ipse repetit: Ego a Patre exivi et veni (Joan. XVII). Utique si ipse erat Pater in persona qui et Filius, sic debuerat intimasse: Ego a me exivi et veni in hunc mundum, dum procul dubio alter sit qui exivit, et alius de quo exierit. Sed ad haec subjunxit de persona sancti Spiritus: Dum venerit advocatus ille, quem ego mittam vobis a Patre meo, Spiritum veritatis, qui a Patre meo procedit, ipse testificabitur de me (Joan. XVI). Ita et non alter est qui mittit, et alius adaeque in persona a quo procedit; et alter est hic ipse qui venit? Denique si una esset persona, a quo tandem mitteretur, vel a quo procederet? Sicut [Col. 0696A] Apostolus haec in salutatione ad Corinthios confirmat, dicens: Gratia Domini nostri Jesu Christi, et charitas Dei, hoc est, Patris, et communicatio sancti Spiritus cum omnibus vobis (II Cor. XIII, 13). Nonne aperte per singula nomina, sicut superius continentur, singulas personas inesse distinxit? Denique ad haec ipsius Filii dicta suscipe dicentis: Alius est qui testimonium perhibet mihi, qui me misit Pater (Joan. V, 32). Dum infra de se dicat alius, vides quia alius est Pater in persona Filii, et non alius est in divinitate, sed et de Spiritu sancto sic ait: Rogabo Patrem meum, et alium paraclitum mittet vobis (Joan. XIV, 16). Considera et alterum esse Spiritum paraclitum in persona, et non tamen esse alterum in divinitate. Ideo alter ab altero in persona tantum differt, et [Col. 0696B] non in deitate . Itaque alter est Pater in persona qui genuit, et alius Filius est qui genitus ab ipso, et alius Spiritus paraclitus qui de unita natura est. Sed dicis mihi haeretice! Quemadmodum Spiritus de unita natura consistit? Ecce Filius de eo testatus est: A Patre procedit; et sic prosecutus est: Et de meo accipiet. Quod testimonium Pater comprobavit, dicens: Spiritus a me procedit.«



CAP. XI.

Item idem in libro V de unita ac sempiterna substantia Trinitatis: Quod Spiritus sanctus a Patre et a Filio procedit. »Sempiternitas Patris Filius ejus est, quia de ipso inenarrabiliter ante omne exordium omnino natus est. Et sempiternitas Filii Pater ejus est, quia ipse eum ante cuncta saecula saeculorum [Col. 0696C] incomparabiliter genuit. Sic sempiternitas Spiritus paracliti unita deitas ejus est cum Patre et Filio, quae facta non est, sicut filius testatus est de eo: A Patre procedit, et de meo accipiet. Sed et Pater haec dicta comprobat per prophetam, dicens: Spiritus a me procedit. Et alio in loco: Effundam de Spiritu meo super omnem carnem (Joel. II, 28). Quod in Pentecoste in apostolos factum fuisse Scriptura divina testatur. Nam sicut Pater declarat Filium suum deitate sua, quoniam Deus verus est, sic et Spiritus sanctus revelat Patrem et Filium in unita natura sua aeterna, quoniam Deus verus est. Haec, inquam, unita omnipotens sempiternitas Trinitas est, cui de recenti in deitate nulla accessit dignitas.«



CAP. XII.
[Col. 0696D]

Item idem in eodem libro de sancto Spiritu: Quod in Patre et Filio consistat. »Non est, inquit, divina substantia aut extensa vel protensa in aliquo, vel excisa in partibus, sed nec derivationi alicujus rei comparatur; quia liquor non est in hac natura plane, sed nec defluxio quaedam est, quia nullum detrimentum vel augmentum sustinet: praesertim cum inenarrabilis sit hac plenitudo substantiae indivisae Trinitatis, sicut ipse Deus Dei Filius indicat: Ego in Patre et Pater in me. Sed et Spiritus sanctus in Patre et Filio et in se consistens, sicut Joannes [Col. 0697A] evangelista in Epistola sua tam absolute testatur: Et tres unum sunt.«



CAP. XIII.

Idem ipse in libro VI de Beatitudine fidei: Quod Spiritus sanctus in virtute praescientiae Patris et Filii unanimiter consistat. »De unito nomine deitatis multifariam quamvis sit dictum per singulas personas, quod retulisti in Patre, hoc ipsum ut confitearis necesse est uniter esse et in Filio: Deum de Deo, lumen de lumine, totum de toto, et totum in toto, perfectum de perfecto, plenitudinem de plenitudine, integrum de integro, sempiternum de sempiterno, sapientiam de sapientia, virtutem de virtute, unum de uno, et unum in uno, verum de vero, Filium de Patre, natum non factum, unius substantiae cum Patre; [Col. 0697B] sed et Spiritum sanctum, qui de una Trinitate consistit, Deum verum, lumen verum, totum perfectum, totum plenum, integrum, sempiternum, in ipso sapientiam, virtutem praescientiae Patris et Filii consistentem.«



CAP. XIV.

Item ipse in libro VII de professione regulae catholicae, de sancto Spiritu sic commemorat, exemplum ponens de Psalmographo: »Verbo Domini coeli firmati sunt, et Spiritu oris ejus omnis virtus eorum (Psal. XXXII, 6). Utique Verbum Filium declaravit: Dominum autem Patrem ejus indicavit, et Spiritum oris ejus Spiritum principalem esse demonstravit. Vides quam breviter per singulas significationes [Col. 0697C] in personis inesse distinxit, id est Verbum, et Dominum et Spiritum, et unitam operationem in his esse ostendit. Nam si te adhuc in aliquo ambiguitas tenet, eadem ipsa repeto. Ubi ait: Verbo Domini, non solum vocis inconsubstantivum accipias; quem si validius quis emiserit, de montibus solet resonare echo; cujus tantum in phantasia auditus est resonantis, sed factus nullus. Sane de hoc verbo Domini nostri Patris, qui est salus nostra, sic ubique divinae Scripturae testantur, quia Filius Dei Deus est substantivus, per quem omnia facta sunt. Ergo quia dixit: Verbo Domini coeli firmati sunt, et Spiritu oris ejus omnis virtus eorum, cognosce hoc verbum substantivum non aliunde quam de Patre proprie natum fuisse; sed et Spiritu oris ejus eum Spiritum dixit, [Col. 0697D] qui de ipsa unita substantia processit, sicut cautum invenimus; non ex alia natura quam de ipsa; ac per hoc unita est Patris et Filii et sancti Spiritus substantia, quam Graeci dicunt . et unita est ejusdem Trinitatis operatio in factura.«



CAP. XV.

Item ipse [a 1Kb] in libro VIII de Fidei Unitate: Quod [Col. 0698A] Spiritus sanctus a Patre et Filio quasi una procedat flamma, egregie paucis verbis ita concludit. »Quomodo ergo duo ligna conjuncta missa in fornacem ignis, et de duobus lignis procedit flamma inseparabilis, sic de Patris et Filii virtute procedit Spiritus sanctus, ipsam virtutem deitatis habens. Sicut beatissimus Paulus posuit dicens: Mediator Dei et hominum homo Christus Jesus (I Tim. II, 5); non Deus Dei mediator. Unum enim est, usque ad Trinitatem.«



CAP. XVI.

Item idem ipse [b 1Kb] in libro VIII de Trinitate et de Spiritu sancto, sic dicit: »Significanter vero Dominus et alium paracletum esse dixit Spiritum sanctum, quoniam ipse paracletus est, sicut Joannes in Epistola [Col. 0698B] sua ait: Haec vobis scripsi ut non peccetis. Quod si peccaverimus, paracletum habemus ad Patrem Jesum Christum, et ipse propitiatio est pro peccatis nostris. Ut doceremur Spiritus cum Filio aequalilatem.«



CAP. XVII.

Item idem in eodem libro: Quod Spiritus sanctus sit Spiritus Domini Jesu, ita inquit: »Sicut Pater suscitat mortuos et vivificat, sic et Filius quos vult vivificat: ad Romanos dicit: Si Spiritus ejus qui suscitavit Jesum a mortuis habitat in vobis; qui suscitavit Jesum Christum a mortuis, vivificabit et mortalia corpora vestra per inhabitantem Spiritum suum in vobis (Rom. VIII, 11).«



CAP. XVIII.
[Col. 0698C]

Item in eodem libro: Quod Spiritus sanctus inspiratio sit Patris et Filii, insuper et Filius sit fons Spiritus sancti; quocirca comprehenditur procedere et a Filio. »Sapientia Salomonis in Proverbiis ita exsequitur: Lux Domini spiratio est hominum, qui scrutatur interna ventris (Prov. XX, 27). Et manifestum est quia Spiritus omnia scrutatur, quemadmodum scribit Paulus; et quod a principio formato Adam in faciem ejus spirasset Deus Spiritum sanctum, sicut Moyses ait: Et spiravit Deus in faciem Adae inspirationem vitae, et factus est homo in animam viventem (Gen. II, 7). Neque id quod spiratum est a Domino, anima est, secundum fabulatores Judaeos: alioqui [Col. 0698D] quomodo hoc quod a se spiratum est, Deus igni aeterno condemnat? Sed vivificans Spiritus est, de quo et Paulus ait: Spiritus vero vivificat (Joan. VI, 24); et: Spiravit Deus in faciem ejus inspirationem vitae, et factus est homo in animam viventem. Itaque Spiritus sanctus est spiritus vitae, a quo excidentes nonnulli viventes mortui sunt, sicut Paulus scribit: Nam quae in deliciis est, ait, vivens mortua est (I Tim. [Col. 0699A] V, 6). Alioqui quomodo audiendus est Salomon dicens: Lux Domini spiratio est hominum, qui scrutatur interna ventris: si animas hominum lumen Dei esse dicitis, nisi Spiritum sanctum lumen Dei esse credatis, dicente Moyse: Spiravit Deus in faciem Adae spiraculum vitae. Et Filius Dei: Ego sum vita. Sed et sapientia Salomonis introducentem Salvatorem dicit: Ecce proferam vobis meae aspirationis professionem (Prov. I, 23); sic enim in Proverbiis ait: Sapientia in exitu canetur, in plateis vero fiducialiter aget, portis autem potentium assistet, in muris quoque civitatis confidenter aget. Quanto tempore obtinent prudentes justitiam, et non erubescent: imprudentes autem contumeliae cum sint cupidi et impii effecti, odio habuerunt sensum, et obnoxii facti sunt increpationibus. [Col. 0699B] Ecce proferam vobis meae aspirationis professionem, docebo vos meum sermonem (Prov. I, 23). Et Isaias Spiritus sancti promissionem praedicans, sic ait: Dixit Dominus, qui coelum fecit et affixit eum; qui solidavit terram et quae in ea sunt: qui dat spirationem populo qui est super eam, et spiritum calcantibus eam (Isa. XLII, 5, sec. LXX). Dicite qui est populus qui accepit spirationem: nunquid et hic spirationem animam esse dicitis, et dabitis sine anima populum super terram constitisse? Sed non est: profectionem namque Spiritus sancti praedicans propheta haec ait. Denique completam professionem super fideles qui fuerant sub illo tempore scripsit Lucas: Et cum complerentur dies quinquagesimae, erant pariter omnes in unum, et factus est subito sonus e coelo, [Col. 0699C] tanquam Spiritus sanctus vehemens ferretur, implens totam domum ubi erant sedentes; et visae sunt eis divisae linguae tanquam ignis, et sedit super unumquemque eorum: et coeperunt loqui variis linguis, prout Spiritus dabat pronuntiare eis (Act. II, 1). Simili modo magnus ille Job adversus amicos suos, cum essent Spiritu sancto privati, et nihil verum dicerent, neque opinarentur se ante Deum loqui: aiebat ergo Job: Nonne ante Deum loquimini? Et rursum: Cui annuntiastis verba? Spiratio vero cujus est quae procedit a te? (Job XXVI, 4.) Ex quibus unus magna loquens dicebat: Spiritus est qui mortalibus intercedit: spiratio vero omnipotentiae est, quae me docet (Job. VIII, 27.) Omnipotens autem Filius Dei, de quo Zacharias ait: Propterea sic dicit Dominus omnipotens: [Col. 0699D] Post gloriam misit me super gentes (Zach. II, 8). Igitur Salomone dicente: Lux Domini spiratio est hominum (Prov. XX, 27). Et a Moyse instructi: Spiravit Dominus in faciem Adae spirationem vitae, et factus est in animam viventem (Gen. II, 7); audientes vero et Salvatorem dicentem: Ego sum vita (Joan. XI, 25), et Paulum scribentem: Lex enim Spiritus vitae (Rom. VIII, 2); et rursum: Misit Deus Spiritum Filii sui in corda nostra (Gal. IV, 6): videntes autem etiam Unigenitum insufflantem in faciem apostolorum et dicentem: Accipite Spiritum sanctum (Joan. XX, 22); spirationem igitur Filii in propria vita et substantia manente Spiritum esse doceamur. Et neque genitum, neque creatum esse a Filio sapiamus, [Col. 0700A] nequaquam genitum Filium credamus esse Spiritum, et quod Dominus sit verbum Filii: genitum vero a Deo verbum suum in propria vita et substantia permanens cum sit vita Filius Dei. Propterea vero non est genitus ab eo Spiritus, quia non est verbum ejus. Creatum vero dicere Spiritum, absit. Verumtamen spirationem Filii Dei eum et a sanctis Scripturis docti sumus, et fontem spiritus, et filium Dei dicimus audientem Filium: Quia duo nequam fecit populus iste. Me dereliquerunt fontem aquae vivae, et foderunt sibi lacus contritos, qui non potuerunt aquam portare (Jer. II, 13). Aqua viva Spiritus sanctus est, sicut Joannes docuit, Salvatore dicente ad Samaritanam mulierem: Si scires donum Dei, et quis est qui tibi dicit: Da mihi bibere, tu utique petisses, et [Col. 0700B] dedisset tibi aquam vivam (Joan. IV, 10); et rursum: Quicunque biberit ex aqua quam ei dabo, non sitiet in aeternum (Ibid. 13). Et in medio templi clamat: Si quis sitit, veniat ad me et bibat: qui credit in me, sicut dixit Scriptura, flumina de ventre ejus fluent aquae vivae (Joan. VII, 37). Et interpretatus est sic: Hoc autem dicebat de Spiritu sancto, quem accepturi erant qui credituri erant in eum (Joan. XXXIX). Ita etiam et Isaias Dominum dixisse ait: Quia ego dabo in siti aquam his qui in sicco iter fecerunt; et ponam Spiritum meum super semen tuum, et benedictiones meas super filios tuos, et orietur tanquam in aqua fenum, et velut salix inter fluxus aquae (Isa. XLIV, 3, 4 sec. LXX). Ergo manifeste in Scripturis sanctis profitentibus aquam vivam Spiritum sanctum [Col. 0700C] esse cognovimus. Dominus se fontem Spiritus esse dixit, sic: Me dereliquerunt fontem aquae vivae (Jer. II, 13); sicut David canit in Psalmo XXXV (v. 10), dicens ad Dominum: Quia apud te fons vitae. Igitur praeter Dominum ostende alium fontem esse vitae, qui apud eum sit. Non enim dixit, quia tu es fons vitae, sed quia apud te fons vitae est. Est vero apud Deum, et est Filius fons existens Spiritus, de quo Paulus ad Romanos scribit: Spiritus vero vitae propter justitiam (Rom. VIII, 10), ita non alienum, sed proprium Patris esse eum dicit. Nam cum professus fuisset, quia apud te est fons vitae, adjunxit: In lumine tuo videbimus lumen (Psal. XXXV), id est in Filio tuo videbimus Spiritum. Necnon etiam in nomine virtutis Dei appellatus Spiritus, et virtus, et [Col. 0700D] sapientia esse monstratur. Audivimus enim Salvatorem in Evangelio dicentem discipulis suis missurum esse Spiritum sanctum, qui dicit: Ecce ego praemittam promissionem Patris mei super vos. Vos vero sedete in civitate, donec induamini ex alto virtute (Luc. XXIV, 49). In Actibus vero apostolorum idem Dominus ait: Sed accipietis virtutem superveniente super vos Spiritu sancto (Act. I, 8). Hoc quoque impletum esse comperimus sub die Quinquagesimae consummatae. Aut ergo virtutem Dei Spiritum esse profitemini, aut sicut Sabellius paracletum, cum sit virtus Dei, eumdem Filium esse praedicate. Et audientes Paulum dicentem: Spiritus vero vitae propter justitiam: fontem iterum Spiritus instruimur esse Filium. [Col. 0701A] Jeremiam audite clamantem contra Judaeos: Quia dereliquerunt me fontem vitae Deum. Alibi autem Spiritum sapientiae esse scientes Spiritum sanctum, secundum Isaiam quidem dicentem: Et requiescet super eum spiritus Dei, Spiritus sapientiae et intellectus (Isa. XI, 2).«



CAP. XIX.

Item idem in Fide catholica: Quod Spiritus sanctus a Patre procedat et a Filio. »Pater a nullo est factus, nec creatus, nec genitus: Filius a Patre solo est, non factus, non creatus, sed genitus: Spiritus sanctus a Patre et Filio, non factus. non creatus, nec genitus, sed procedens. Unus ergo Pater, non tres Patres; unus Filius, non tres Filii; unus Spiritus sanctus, non tres Spiritus sancti. Et in hac Trinitate [Col. 0701B] nihil prius aut posterius, nihil majus aut minus, sed totae tres personae coaeternae sibi sunt et coaequales. Ita ut per omnia, sicut jam supradictum est, et Trinitas in unitate, et unitas in Trinitate veneranda sit. Qui vult ergo salvus esse, ita de Trinitate sentiat.«



CAP. XX.

Ambrosius Mediolanensis episcopus in libro primo quem scripsit ad Gratianum imperatorem (De Spiritu sancto, cap. 10, init.): Quod Spiritus sanctus cum a Patre et Filio procedit, non transeat de loco ad locum, ita tractat: »Etenim si de loco procedit Spiritus, et ad locum transit, etc., usque ad haec verba: Et revelasti ea parvulis, quae finem capiti [Col. 0701C] imponunt.«



CAP. XXI.
[Col. 0701C]

Item idem ipse in secundo libro: Quod Spiritus sanctus sicut mittitur a Patre, ita mittitur et a Filio, et Filius ipse mittitur a Spiritu. »Considera quia Dominus noster Jesus Christus in Isaia locutus est, a Spiritu sancto esse se missum. Nunquid ergo Spiritu minor Filius, quia missus a Spiritu est? Habes igitur scriptum, quod Filius a Patre et Spiritu ejus dicat esse se missum. Ego sum, inquit, primus, ego in aeternum, et manus mea fundavit terram, dextera mea solidavit coelum; et infra: Ego locutus sum, ego vocavi, ego adduxi eum, et prosperum iter ejus feci. Accedite ad me et audite haec. Non in occulto ab initio [Col. 0701D] locutus sum. Cum fierent illic eram, et nunc Dominus misit me et Spiritus ejus (Isa. XLVIII, 13, 15, 16). Utique qui coelum fecit et terram, ipse dicit a Domino et Spiritu ejus esse se missum. Videtis ergo quod simplicitas sermonis, non injuria sit missionis. Ipse igitur missus a Patre, ipse est missus a Spiritu. Et ut agnoscas nullam majestatis esse distantiam, etiam Filius Spiritum mittit, sicut ipse dixit: Cum autem venerit Paracletus, quem ego mittam vobis a Patre meo, Spiritum veritatis, qui a Patre meo procedit (Joan. XV, 26). Nunc eumdem Paracletum et a Patre esse mittendum supra posuit dicens: Paracletus autem ille Spiritus sanctus, quem mittet Pater in nomine meo (Joan. XIV, 26). Vide unitatem, quia [Col. 0702A] quem Deus Pater mittit, mittit et Filius, et quem mittit Pater, mittit et Spiritus.«



CAP. XXII.

Item idem in libro tertio (cap. 1 et 2): Quod Spiritus sanctus a Patre sit missus et Filio; ubi missio, processio intelligitur. »Spiritum quoque et Pater misit et Filius, Pater misit quia scriptum est: Paracletus autem ille Spiritus sanctus quem mittet Pater in nomine meo, etc., usque ad haec verba: Digitus Dei appellatus est Spiritus sanctus.«



CAP. XXIII.

Item idem ipse in eodem libro (cap. 20 et 21): Quod fluvius de sede Dei et agni procedens Spiritus sanctus sit, ubi intelligitur ejus a Patre et Filio processio. [Col. 0702B] »Habet ergo Spiritus quod habet Christus. Habet igitur quod habet Deus, quia omnia quae habet Pater, habet et Filius. Ideoque dixit: Omnia quae habet Pater, mea sunt (Joan. XVI, 15). Nec illud mediocre est, quod de throno Dei exire fluvium legimus. Sic enim dicit Joannes evangelista: Et ostendit mihi flumen aquae vivae, splendidum tanquam crystallum, procedens de sede Dei et agni; et in medio plateae ejus, ex utraque parte lignum vitae faciens fructum. Duodecim per singulos menses reddentes fructum suum, et folia ligni ad medicinam omnium gentium (Apoc. XXII, 1). Hic est utique fluvius de Dei sede procedens, hoc est Spiritus sanctus, quem bibit qui credit in Christum, sicut ipse ait: Si quis sitit, veniat ad me et bibat. Qui credit in me, sicut dixit [Col. 0702C] Scriptura, flumina de ventre ejus fluent aqua vivae. Hoc autem dicebat de Spiritu (Joan. VII, 58). Ergo flumen est Spiritus.«



CAP. XXIV.

Cyrillus, Quod Spiritus sanctus a Patre procedat et Filio, in epistola ad Nestorium, sic dicit: »De Spiritu quoque cum dicit: Ille me clarificabit (Joan. XVI, 14): hoc rectissime sentientes, unum Christum et Filium non velut alterius egentem gloria, confitentur a Spiritu sancto gloriam consecutum; quia Spiritus ejus nec melior nec superior illo est; sed quia mira opera faciens ad demonstrationem suae deitatis virtute propria Spiritus utebatur, ab ipso glorificari dicitur: quemadmodum si quis de hominibus [Col. 0702D] asseveret, quod virtus sua vel disciplina quemlibet unumquemque clarificet. Quamvis enim in sua sit substantia Spiritus, et ejus intelligatur in persona proprietas, juxta id quod Spiritus est et non Filius, attamen alienus non est ab illo. Nam Spiritus appellatus est veritatis, et verita Christus est, unde et ab isto similiter, sicut ex Deo Patre procedit. Denique hic ipse Spiritus etiam per sanctorum manus apostolorum miracula gloriosa perficiens, Deum glorificavit Jesum Christum postquam ascendit in coelum. Nam creditus est Christus natura Deus existens, per suum Spiritum virtutes efficiens. Ideoque dicebat: De meo accipiet, et annuntiabit vobis. Nequaquam vero participatione alterius idem Spiritus [Col. 0703A] sapiens aut potens dicitur, quia per omnia perfectus est, et nullo prorsus indigens bono. Nam paternae virtutis et sapientiae idem Filii Spiritus creditur, et ideo ipse et substantia virtus, et sapientia comprobatur.«



CAP. XXV.

Item idem in Dialogo cum Theodoreto in Tripartita Historia Cyriano episcopo habito: Quod Spiritus sanctus a Patre procedat, et a Filio non sit alienus, sic prosequitur: »Meminimus enim dicentem Christum palam de Spiritu sancto: Ille me clarificabit. Novimus ad haec sancti Spiritus operationem conterentem nequissimas immundasque virtutes, sed non ita dicimus eum sicuti denique unumquemque sanctorum, tanquam aliena per Spiritum sanctum [Col. 0703B] utentem virtute. Fuit enim et est ejus Spiritus, sicuti denique et Patris. Et hoc nobis bene satis explanat scribens sacratissimus Paulus: Qui autem in carne sunt, placere Deo non possunt: Vos autem non estis in carne, sed in spiritu, si tamen Spiritus Dei habitat in vobis. Si quis autem Spiritum Christi non habet, hic non est ejus (Rom. VIII, 8). Procedit enim ex Deo et Patre Spiritus sanctus, secundum Salvatoris vocem, sed non est alienus a Filio. Omnia enim habet cum Patre, et hoc ipse docuit dicens de Spiritu sancto: Omnia quaecunque habet Pater, mea sunt. Propterea dixi vobis quia ex meo accipiet, et annuntiabit vobis (Joan. XVI, 15). Ergo glorificavit quidem Jesum Spiritus sanctus inopinabilia operantem: verumtamen sicut Spiritus ejus, et non aliena [Col. 0703C] virtus, et eo superior secundum quod intelligitur Deus.«



CAP. XXVI.

Hilarius, Pictavensis episcopus, de Missione Spiritus sancti a Filio, in libro quem scripsit in Germaniam, Galliam, Belgicam, Lugdunensem, Novempopulanam, Tolosam et Britanniam, sic dicit: »Credimus et in Spiritum sanctum, hoc est paracletum, quem promittens apostolis suis, post reditum suum in coelos, misit docere eos ac memorari omnia, per quem sanctificantur sinceriter in eum credentium animae.«



CAP. XXVII.

Item idem in eodem libro. »Si quis Spiritum sanctum [Col. 0703D] paracletum dicens, innascibilem Deum dicat, anathema sit. ( [a 1Kb] Adjectio nunc Paracleti, anathemati obnoxiam facit innascibilis in eum Dei praedicationem. Impiissimum enim est innascibilem Deum eum dici, qui ad consolationem nostram sit missus a Filio.) Si quis, sicuti docuit nos Dominus, non alium dicat Paracletum a Filio, dixit enim: Et alterum Paracletum mittet vobis Pater, quem rogabo eum (Joan. XIV, 16), anathema sit. (A Filio Paracletum missum meminimus, et in principio hoc fides ipsa exposuit. Sed quia frequenter Filius propter indifferentis [Col. 0704A] naturae virtutem opera sua, opera Patris esse dixit dicens: Ego opera Patris mei facio: missurus quoque Paracletum, sicuti frequenter spopondit, interdum eum et mittendum dixit a Patre, dum omne quod ageret, pie referre est solitus ad Patrem. Ex quo haeretici occasionem frequenter arripiunt, ut ipsum esse Filium Paracletum dicant, cum in eo quod alium Paracletum mittendum a Patre sit precaturus, differentiam missi, rogantisque significet.) Si quis Spiritum sanctum Patrem dicit Patris vel Filii, anathema sit. (Stultitia haeretici furoris haec coegit in Scriptura referre, non quaestio. Nam Spiritus sancti nomen habeat suam significationem, et Spiritus sanctus paracletus habeat substantiae suae et officium et ordinem. Et cum ubique indemutabilis Pater [Col. 0704B] et Filius praedicetur, quomodo pars esse aut Patris et Filii Spiritus sanctus asseretur? Sed quia sicut inter caetera insaniarum genera, etiam hoc quoque proferri ab impiis solet, idcirco a sanctis debuit improbari.) Si quis Patrem et Filium et Spiritum sanctum tres dicit deos, anathema sit.«



CAP. XXVIII.

Item sanctus Hilarius: Quod unum sit Spiritui sancto a Patre procedere, et a Filio accipere sive mitti; in libro VIII de sancta Trinitate, ita refert: »Cum venerit advocatus ille, quem ego mittam vobis a Patre Spiritum veritatis, qui a Patre meo procedit, ipse testificabitur de me (Joan. XV, 26). Advocatus veniet, et hunc mittet Filius a Patre, et Spiritus veritatis est qui procedit a Patre, etc., usque ad: id [Col. 0704C] Filius dandum a se fateatur.«



CAP. XXIX.

Hieronymus in libro Didymi (lib. II), quem de Graeco in Latinum transtulit: Quod Spiritus sanctus a Patre egrediatur, et a Filio mittatur, non secundum angelorum, prophetarum et apostolorum ministerium, sed ut a sapientia Dei Spiritum Dei mitti decet, sic docet, ex quo confitetur et a Filio illum sicut et a Patre procedere. »Cum ergo Spiritus sanctus similiter ut Pater et Filius mentem et interiorem hominem habitare doceatur, non dicam ineptum, sed impium est eum dicere creaturam. Disciplinas quippe, virtutes dico et artes, et his contrarias perturbationes, et imperitias et affectus in animabus habitare [Col. 0704D] possibile est; non tamen ut substantias, sed ut accidentes: creatam vero naturam in sensu habitare impossibile est. Quod si verum est, et Spiritus sanctus absque ulla ambiguitate subsistens, animae est habitator et cordis, nulli dubium est quin cum Patre et Filio credi debeat increatus. Ex omnibus igitur quae praecedens sermo disseruit, incorruptibilis et sempiternus secundum naturam Patris et Filii, et Spiritus sanctus demonstratus universam de se ambiguitatem et suspicionem abstulit, ne unus e creatis substantiis aestimetur qui Spiritus Dei sit, et [Col. 0705A] quem exire de Patre Salvatoris in Evangelio verba declarant: Cum venerit, inquit, consolator, quem ego mittam vobis, Spiritus veritatis, qui de Patre egreditur, ipse testimonium dabit de me (Joan. XV, 26). Consolatorem autem venientem Spiritum sanctum dicit; ab operatione ei nomen imponens, quia non solum consolatur eos quos se dignos esse reperit, sed et ab omni tristitia et perturbatione reddit alienos. Verum incredibile quoddam gaudium et hilaritatem eis tribuit, in tantum ut possit quis Deo gratias referens, quod tali hospite dignus habeatur, dicere: Dedisti laetitiam in corde meo (Psal. IV, 7). Sempiterna quippe laetitia in eorum corde versatur, quorum Spiritus sanctus habitator est. Iste Spiritus consolator a Filio mittitur, non secundum angelorum, [Col. 0705B] et prophetarum, et apostolorum ministerium, sed ut mitti decet a sapientia et veritate Spiritum Dei, indivisam habentem cum Patre et Filio substantiam.«



CAP. XXX.

Item idem in eodem libro, post pauca: »Licet enim ex Deo frequenter se dicat exisse Salvator, proprietatem tamen, et, ut ita dicam, familiaritatem, de qua saepe tractavimus, ex vocabulo magis sibi Patris assumens dicit, etc., usque ad verba, juxta operationis veritatem.«



CAP. XXXI.

Item idem in eodem opere post pauca: »Quia ergo et Spiritus sanctus in nomine Filii a Patre mittitur, [Col. 0705C] habens Filii proprietatem, etc., usque ad verba: Scientiam divinorum.«



CAP. XXXII.

Item idem in eodem opere post pauca: »Denique interpretationem inferens, quomodo dixisset, de meo accipiet. Protinus subjecit: Omnia quae habet Pater, mea sunt; propterea dixi: De meo accipiet, et annuntiabit vobis, etc., usque ad verba, haec eadem et Pater habet.«



CAP. XXXIII.

Item idem in eodem opere post pauca: »Vos autem, ait (haud dubium quin discipuli Christi) qui sapientiam Spiritus suscepistis et vitam et pacem, et non estis in carne, id est, in carnis operibus, [Col. 0705D] neque enim ejus opera perpetratis, siquidem Spiritum Dei habetis in vobis. Idem autem Spiritus Dei et Spiritus Christi est, adducens et copulans eum qui se habuerit Domino Jesu Christo, etc., usque ad, Trinitatis substantiam demonstratur.«



CAP. XXXIV.

Item idem in eodem opere post pauca: »Cum igitur sancta Scriptura amplius de Trinitate non dicat, nisi Deum Patrem esse Salvatoris, et Filium generatum esse de Patre, hoc autem debemus sentire quod scriptum est: et ostenso quod Spiritus sanctus [Col. 0706A] increatus sit, consequenter intelligere, quod cujus non est creata substantia recte Patri Filioque societur.«



CAP. XXXV.

S. Augustinus in homilia super Joannem: » [a 1Kb] Hic aliquis forsitan quaerat, utrum et a Filio procedat Spiritus sanctus. Filius enim solius Patris est Filius, et Pater solius Filii est Pater: Spiritus autem sanctus non est unius eorum Spiritus, sed amborum. Habes ipsum Dominum dicentem: Non enim vos estis qui loquimini, sed Spiritus Patris vestri qui loquitur in vobis (Matth. X, 20). Habes et Apostolum: Misit Deus, inquit, Spiritum Filii sui in corda nostra (Galat. IV, 6). Nunquid duo sunt, alius Patris, alius Filii? Absit. Unum enim corpus ait, cum significaret [Col. 0706B] Ecclesiam, moxque addidit, et unus Spiritus (Ephes. IV, 4). Et vide quomodo illic impleat Trinitatem: Sicut vocati estis, inquit, in una spe vocationis vestrae. Unus Dominus. Hic utique Christum intelligi voluit. Restat ut etiam Patrem nominet. Sequitur ergo: Una fides, unum baptisma, unus Deus et Pater omnium, qui est super omnes et per omnes, et in omnibus (Ibid.). Cum ergo sicut unus Pater, et unus Dominus, id est Filius, ita sit et unus Spiritus, profecto amborum est: quandoquidem dicit ipse Christus Jesus: Spiritus Patris vestri qui loquitur in vobis. Et dicit Apostolus: Misit Deus Spiritum Filii sui in corda nostra. Habes in alio loco eumdem Apostolum dicentem: Si autem Spiritus ejus qui suscitavit Jesum ex mortuis, habitat in [Col. 0706C] vobis (Rom. VIII, 11). Hic utique Spiritum Patris intelligi voluit, de quo tamen in alio loco dicit: Quisquis autem Spiritum Christi non habet, hic non est ejus (Ibid., 9). Et multa alia sunt testimonia, quibus hoc evidenter ostenditur, et Patris et Filii esse Spiritum, qui in Trinitate dicitur Spiritus sanctus. Nec ob aliud existimo ipsum proprie vocari Spiritum, cum etiam, si de singulis interrogemur, non possumus nisi et Patrem et Filium Spiritum dicere, quoniam Spiritus est Deus, id est non corpus est Deus sed Spiritus. Quod ergo communiter vocantur et singuli, hoc proprie vocari oportuit eum, qui non est unius eorum, sed in quo communitas amborum apparet. Cur ergo non credamus, quod etiam de Filio procedat Spiritus sanctus, cum Filii quoque ipse sit [Col. 0706D] Spiritus. Si enim ab eo non procederet, non post resurrectionem se repraesentans discipulis suis insufflasset, dicens: Accipite Spiritum sanctum (Joan. XX, 22). Quid enim aliud significavit insufflatio, nisi quod procedat Spiritus sanctus et de ipso? Ad hoc pertinet etiam illud quod ait de muliere, quae fluxum sanguinis patiebatur: Tetigit me aliquis; ego enim sensi virtutem de me exisse (Luc. VIII, 46). Nam virtutis nomine appellari etiam Spiritum sanctum, et eo loco clarum est, ubi angelus dicenti Mariae: Quomodo fiet istud; quoniam virum non cognosco? Respondit: [Col. 0707A] Spiritus sanctus superveniet in te, et virtus Altissimi obumbrabit tibi (Luc. I, 34). Et ipse Dominus promittens eum discipulis ait: Vos autem sedete in civitate, quoadusque induamini virtute ex alto (Luc. XXIV, 49). Et iterum: Accipietis, inquit, virtutem Spiritus sancti supervenientem in vos, et eritis mihi testes (Act. I, 6).«



CAP. XXXVI.

Item sanctus Augustinus in libro XIII de Civitate Dei (cap. 24): Quod Spiritus sanctus Patris sit et Unigeniti, et unus amborum. Quod cum ita sit, non est dubium Spiritum sanctum procedere ab utroque. »Quapropter in eo quod Dominus fecit quando insufflavit, dicens: Accipite Spiritum sanctum: nimirum in hoc intelligi voluit, quod Spiritus sanctus [Col. 0707B] non tantum sit Patris, verum etiam ipsius Unigeniti Spiritus. Idem ipse est quippe Spiritus et Patris et Filii, et cum quo est Trinitas Pater et Filius et Spiritus sanctus, non creatura, sed Creator. Neque enim flatus ille corporeus de carnis ore procedens substantia erat Spiritus sancti atque natura, sed potius significatio, qua intelligeremus, ut dixi, Spiritum sanctum Patri esse Filioque communem, quia non sunt eis singuli sed unus amborum est.«



CAP. XXXVII.

Item idem in libro primo de Trinitate quae Deus est: Quod Spiritus sanctus et Patris et Filii sit, et Patri et Filio coaequalis, consubstantialis et coaeternus, [Col. 0707C] sic docet: »Omnes quos legere potui qui ante me scripserunt de Trinitate, quae Deus est, divinorum librorum veterum et novorum catholici tractatores, hoc intenderunt secundum Scripturas docere, quod Pater, Filius, et Spiritus sanctus unius substantiae inseparabili aequalitate divinam insinuent unitatem. Ideoque non tres dii, sed unus Deus, quamvis Pater Filium genuerit, et ideo Filius non sit qui Pater est, Filiusque a Patre sit genitus, et ideo Pater non sit qui Filius est; Spiritusque sanctus nec Pater sit nec Filius, sed tantum Patris et Filii Spiritus, etiam Patri et Filio ipse coaequalis, et ad Trinitatis pertinens unitatem.«



CAP. XXXVIII.

Item idem in eodem libro: Quod Spiritus sanctus [Col. 0707D] inseparabiliter Patris et Filii sit; quod cum ita sit, magnae dementiae est illum a Patre et Filio procedere non profiteri. »Denique propter ipsam inseparabilitatem sufficienter aliquando nominatur, vel Pater solus vel Filius solus adimpleturus nos laetitia cum vultu suo. Nec inde separatur utriusque Spiritus, id est Patris et Filii Spiritus: qui Spiritus proprie dicitur Spiritus veritatis, quem hic mundus accipere non potest (Joan. XIV, 17). Hoc est enim plenum gaudium nostrum, quo amplius non est, frui Trinitate Deo, ad cujus imaginem facti sumus. Propter hoc aliquando ita loquitur de Spiritu sancto, tanquam solus ipse sufficiat ad beatitudinem nostram. Et ideo solus sufficit, quia separari a Patre [Col. 0708A] et Filio non potest; sicut Pater solus sufficit, quia separari a Filio et Spiritu sancto non potest: et Filius ideo sufficit solus, quia separari a Patre et Spiritu sancto non potest.«



CAP. XXXIX.

Item idem in libro tertio de Trinitate: Quod sanctus Spiritus a Patre et Filio sit missus. »Cum enim ad id ventum esset, ut vellemus ostendere, non ideo minorem Patre Filium, quia ille misit, hic missus est; nec ideo minorem utroque Spiritum sanctum, quia et ab illo et ab illo missus in Evangelio legitur, suscepimus hoc quaerere, cum illuc missus sit Filius ubi erat, quia in hunc mundum venit, et in hoc mundo erat: cum illuc etiam Spiritus sanctus, ubi et ipse erat, quoniam Spiritus Domini replevit [Col. 0708B] orbem terrarum, et hoc quod continet omnia scientiam habet vocis (Sap. I, 7).«



CAP. XL.

Item idem in libro quarto ejusdem (cap. XX) operis aperte docet, quod Spiritus sanctus procedit a Filio, sicut et a Patre. »Pater cum ex tempore a quoquam cognoscitur, non dicitur missus. Non enim habet de quo sit, aut ex quo procedat. Sapientia quippe dicit: Ego ex ore Altissimi prodii (Eccli. XXIV, 5). Et de Spiritu sancto dicimus: A Patre procedit. Pater vero a nullo, etc., usque ad, operatur omnia in omnibus.«



CAP. XLI.

[Col. 0708C] Item idem in libro sexto de Trinitate, quod Spiritus sanctus sit Filii Patrisque suavitas: unde qui negat eum ab utroque, consequens est ut neget suavitatem a Patre Filioque procedere. »Illa ergo dilectio, delectatio, felicitas vel beatitudo, si tamen aliqua humana voce digne dicitur, usus ab illo appellatus est, et est in Trinitate Spiritus sanctus non genitus, sed genitoris genitique suavitas, ingeniti largitate atque ubertate perfundens omnes creaturas pro captu earum, ut ordinem suum teneant, et locis suis acquiescant. Haec igitur omnia quae arte divina facta sunt, et unitatem quamdam in se ostendunt, et speciem et ordinem. Quidquid enim horum est, et unum aliquid est.«



CAP. XLII.

[Col. 0708D] Item idem in libro XV de sancta Trinitate (cap. 17): Quod sanctus Spiritus procedat a Patre et Filio. »Nescio cur non sicut sapientia et Pater dicatur et Filius et Spiritus sanctus, et simul omnes non tres, sed una sapientia, etc., usque ad, Trinitatis ista distinctio.«



CAP. XLIII.

Item idem in eodem libro (cap. 26): »Deinde in illa summa Trinitate, quae Deus est, intervalla temporum nulla sunt, per quae possit ostendi, aut saltem requiri, utrum prius de Patre natus sit Filius, et postea de ambobus processerit Spiritus sanctus, etc., usque ad, propter dilectionem Dei.«



CAP. XLIV.
[Col. 0709A]

Item idem in eodem libro (ibid. et cap. 27): »Nunquid ergo possumus quaerere utrum jam processerat de Patre Spiritus sanctus quando natus est Filius, an nondum processerat, et illo nato de utroque processit ubi nulla sunt tempora, etc., usque ad, videatur mente quod tenetur fide.«



CAP. XLV.

Item S. Augustinus: Quod Spiritus sanctus sit in Patre et Filio, sic dicit in libro quem scripsit contra quinque haereses, id est, Paganos, Judaeos, Manichaeos, Sabellianos, et Arianos. »Diximus de Patre et Filio quod potuimus et quantum potuimus, si tamen aliquid digne potuimus. De Spiritu sancto tacuimus, sed non eum praeterivimus. Quidquid enim [Col. 0709B] de Patre et Filio diximus, de Spiritu sancto diximus. Est enim in illis et cum illis unus et verus Deus; non minor aut tertius Deus. Quid adhuc dicam fatigatis fatigatus? Qui Spiritum sanctum a Patre et Filio aeternitate et substantia, vel communione separat, eumque negat Spiritum esse Patris et Filii, plenus est spiritu immundo, vacuus est Spiritu sancto. Ideo enim dicitur, Deus charitas (Joan. IV, 8), quia partibus non dividit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici, qui in se credentes custodit in saecula saeculorum, Amen.«



CAP. XLVI.

Item Augustinus in disceptatione quam habuit [Col. 0709C] contra Pascentium comitem Arianorum, praesente Laurentio, judice electo ab utrisque partibus (epist. 178 in medio). »Ecce quid est homousion, quod exprobratur injuste? Non enim verbum solum, sed et res in verbo est, nec solus sermo sonans auribus, sed substantia una est Dei credenda in mentibus. Si enim in hominibus credentibus in se totus Deus credendus est habitare, quomodo Filium totum in se Pater, aut Filius Patrem non credatur excipere? Ac per hoc ipse in Patre, et Pater in eo manet, et ex Patre vel Filio sanctus credendus est Spiritus non solum processisse, sed semper ad peragenda opera Trinitatis omnino procedere.«



CAP. XLVII.

[Col. 0709D] Item S. Augustinus: Quod Spiritus sanctus procedat a Patre et Filio, in libro secundo (imo lib. III, cap. 17), quem scripsit contra Maximinum haereticum, sic ait: »Magnum aliquid sane tibi dicere videris, quia dicis, Filius erat in principio antequam aliquid esset, Pater vero ante principium. Ubi legisti ut hoc crederes? Unde praesumpsisti ut hoc diceres, ubi nec auctoritas ulla nec ratio est? Quid est enim ante principium, quandoquidem quidquid [Col. 0710A] ante esset, hoc esset principium? Si ergo Pater ante principium est; ante se ipsum est; quia et ipse principium est. Quid est autem: In principio erat Verbum (Joan. I, 1), nisi in Patre erat Filius? Et ipse Filius interrogatus a Judaeis quis esset, respondit: Principium qui et loquor vobis (Joan. VIII, 24). Pater ergo principium non de principio, Filius principium de principio. Sed utrumque simul, non duo, sed unum principium. Sicut Pater Deus et Filius Deus, ambo autem simul, non duo dii sed unus Deus. Nec Spiritum sanctum de utroque procedentem negabo esse principium, sed tria haec simul sicut unum Deum, ita unum dico esse principium.«



CAP. XLVIII.

Item idem in eodem libro: »Quaeris a me: si de [Col. 0710B] substantia Patris est Filius, de substantia Patris est etiam Spiritus sanctus, cur unus Filius sit, et alius non sit Filius? Ecce respondeo, sive capias, sive non capias. De Patre est Filius, de Patre est Spiritus sanctus, etc., usque ad, sed inde est unde procedit.«



CAP. XLIX.

Item S. Augustinus [a 1Kb] , in libro de Incarnatione Domini: »Spiritum quoque sanctum non ingenitum neque genitum, sed ex Patre Filioque procedentem, eo quod Patris et Filii sit Spiritus, et ipse consubstantialis et coaeternus ambobus, nec alium fuisse Spiritum sanctum quem insufflans dedit, et alium quem post ascensionem suam misit. Unus enim Spiritus Dei, Spiritus Patris et Filii, Spiritus sanctus, idem Deus qui operatur omnia in omnibus. Ita ut [Col. 0710C] perfecta credatur Trinitas propter proprietatem personarum, et unus Deus propter inseparabilem Trinitatem.«



CAP. L.

Item S. Augustinus [b 1Kb] , in libro Expositionis fidei ad Petrum: »Sicut ergo nec Filius posterior aut minor est Patre, ita nec Spiritus sanctus posterior aut minor est Filio, etc., usque ad, Graeci vocant.«



CAP. LI.

Item idem in eodem opere post pauca: »In illa igitur sancta Trinitate, quod ideo a nobis repetitur, ut vestro cordi tenacius infigatur, unus est Pater qui solus essentialiter de seipso unum Filium [Col. 0710D] genuit, et unus Filius, qui de uno Patre solus est essentialiter natus; et unus Spiritus sanctus, qui solus essentialiter de Patre Filioque procedit. Hoc autem totum una persona non posset, id est et gignere se, et nasci de se, et procedere de se. Quia igitur aliud est genuisse quam natum esse, aliudque procedere quam genuisse vel natum esse, manifestum est, quoniam alius est Pater, alius est Filius, alius est Spiritus sanctus.«



CAP. LII.
[Col. 0711A]

Item idem in eodem opere (cap. 2): »Neque enim in illa Trinitate proprium esset solius Patris, quod non est natus ipse, sed unum Filium genuit; neque enim proprium solius Filii, quod non genuit ipse, sed Patris essentia natus est: neque enim proprium Spiritus sancti, quod nec natus ipse nec genuit, sed solus de Patre Filioque incommutabili aeternitate procedit.«



CAP. LIII.

Item idem in ipso opere post pauca (cap. 11): »Firmissime et nullatenus dubites eumdem Spiritum sanctum qui Patris et Filii unus Spiritus est, de Patre et Filio procedere, etc., usque ad, quia de ejus ore procedit.«



CAP. LIV.
[Col. 0711B]

Hormisdas papa Romanae Ecclesiae: Quod Spiritus sanctus a Patre Filioque procedit, sic dicit in epistola quam ad Justinum imperatorem misit adversus Nestorii et Eutychetis blasphemias (Epist. LXXVI): »Adoremus Patrem et Filium et Spiritum sanctum, indistinctam distincte, incomprehensibilem et inenarrabilem substantiam Trinitatis: ubi esti admittat numerum ratio personarum, unitas tamen non admittit [a 1Kb] essentiae separationem. Ita tamen ut servemus divinae propria unicuique personae, ut ne personis divinitatis singularitas denegetur, nec ad essentiam hoc quod est proprium nominum transferatur. Magnum est, sanctum et incomprehensibile mysterium Trinitatis, Deus Pater, Deus Filius, Deus [Col. 0711C] Spiritus sanctus, Trinitas indivisa; et tamen notum est quia proprium est Patris generare Filium, proprium Filii Dei, ut ex Patre Patri nasceretur aequalis, proprium Spiritus sancti ut de Patre et Filio procederet sub una substantia deitatis.«



CAP. LV.

Leo, papa Romanae Ecclesiae: Quod Spiritus sanctus a Patre Filioque procedat, sic dicit in epistola quam misit ad Turibium Asturicensem episcopum (epist. 93, c. 1): »Primo itaque capitulo demonstratur, quam impie de Trinitate divina sentiant, qui Patris et Filii et Spiritus sancti unam atque eamdem asserunt esse personam, tanquam idem nunc Pater, nunc Filius, nunc Spiritus sanctus nominetur; [Col. 0711D] nec alius sit qui genuit, alius qui genitus est, alius qui de utroque procedit, et singularis unitas in tribus quidem vocabulis, sed non in tribus sit accipienda personis. Quod blasphemiae genus de Sabellii opinione sumpserunt.«



CAP. LVI.

Gregorius, papa Romanae Ecclesiae: Quod Spiritus sanctus a Patre Filioque procedat, in homilia 26 sic dicit: »Itaque dicitur: Sicut misit me Pater, et ego mitto vos (Joan. XX, 21), id est ea charitate vos diligo [Col. 0712A] cum inter scandala persecutorum mitto, qua me charitate Pater diligit, quem venire ad tolerandas passiones fecit. Quamvis mitti etiam juxta naturam divinitatis possit intelligi. Eo enim ipso a Patre Filius mitti dicitur, quo a Patre generatur. Nam sanctum quoque Spiritum qui, cum sit aequalis Patri et Filio, non tamen incarnatus est, iisdem se Filius mittere perhibet et dicens: Cum venerit Paracletus quem ego mitto vobis a Patre (Joan. XV, 26), etc., usque ad, debeat ad amorem Domini.«



CAP. LVII.

Item idem in libro Moralium secundo (cap. 27): »Si prophetiae Spiritus prophetis semper adesset, David regi de templi constructione consulenti, nequaquam Nathan propheta concederet, quod post [Col. 0712B] paululum negaret. Unde bene in Evangelio scriptum est: Super quem videris Spiritum descendentem et manentem super eum, hic est qui baptizat (Joan. I, 33). In cunctos namque fideles Spiritus venit, sed in solo mediatore singulariter permanet; quia ejus humanitatem nunquam deseruit, ex cujus Divinitate procedit. In illo igitur manet, qui solus et omnia et semper potest.«



CAP. LVIII.

Item idem in eodem libro post pauca (cap. 28): »In his igitur donis sine quibus ad vitam perveniri non potest, Spiritus sanctus sive in praedicatoribus suis, seu in electis omnibus semper manet, etc., usque ad, manet ad cuncta.«



CAP. LIX.
[Col. 0712C]

Item idem in libro quinto (cap. 26): Quod Spiritus sanctus de Patre procedat, et de eo quod est Filii accipiat, ubi intelligitur et ab eo procedere. »Et vocem quasi aurae lenis audivi (Job IV, 16). Quid enim per vocem aurae lenis, nisi cognitio Spiritus sancti designatur? qui de Patre procedens, et de eo quod est Filii accipiens, nostrae tenuiter notitiae infirmitatis infunditur, etc., usque ad, illuminando perturbat.«



CAP. LX.

Fulgentius [b 1Kb] : Quod solus Pater genuerit Filium, solus Filius a Patre genitus sit, solus Spiritus sanctus a Patre Filioque procedat, in libro tertio quem scripsit contra Fabianum, sic dicit: »Veraciter quippe [Col. 0712D] profitemur solum Patrem genuisse, solum Filium de Patre natum esse: veraciter etiam dicimus solum Spiritum sanctum de Patre Filioque procedere.«



CAP. LXI.

Item idem in libro quinto contra eumdem Fabianum: »Ecce inquantum potui, licet breviter, reddidi rationem, qua unum Deum dicamus Patrem et Filium et Spiritum sanctum, et in ipsa imagine Dei ostendi quoddam divinae agnitionis indicium. In qua quidem imagine, memoria, intelligentia et voluntas [Col. 0713A] non habent singulas propriasque personas. Imago quippe est ista non nata, sed facta; non genita, sed creata. Ad hoc utique, ut sicut in ista una imagine invenitur quaedam discretio vocabulorum, sic in illa una divinitate cognoscatur discretio personarum; et naturalis unitas ostendat unum Deum esse Patrem et Filium, et Spiritum sanctum; personarum vero proprietas demonstret alium esse Patrem, alium Filium, alium Spiritum sanctum. Alium autem Patrem, non eo quod Deus est, sed eo quod Pater est; et alium Filium, non eo quod Deus est, sed eo quod Filius est; alium quoque Spiritum sanctum, non eo quod Deus est, sed eo quod et Patris et Filii Spiritus est. Alium ergo Patrem, quia genuit; alium Filium, quia de Patre natus est; et alium Spiritum, [Col. 0713B] quia de Patre Filioque procedit. Non tamen alium Deum Patrem, et alium Deum Filium, et alium Deum Spiritum sanctum; sed unum Deum Patrem, et Filium, et Spiritum sanctum. Non enim confundit unitas Trinitatem, nec Trinitas separat unitatem; quia quod in personarum proprietate discernitur, hoc unum naturaliter essentiae unius communione monstratur.«



CAP. LXII.

Item idem in libro VII ejusdem operis: »Non enim loquetur a semetipso; sed quaecunque audiet loquetur, et quae ventura sunt annuntiabit vobis. Ille me clarificabit, quia de meo accipiet, et annuntiabit vobis (Joan. XVI, 13). Ecce primum ostendit non esse alia Spiritus sancti, quam quae sunt Filii. Deinde ut [Col. 0713C] ostenderet omnia sua esse quae Patris sunt, adjecit: Omnia quaecunque habet Pater, mea sunt: propterea dixi, quia de meo accipiet, et annuntiabit vobis. Illud igitur primitus attendamus quod ait: Non enim loquetur a semetipso, sed quaecunque audiet loquetur. Quis autem comprehendat qualis sit illius simplicis naturae locutio, vel qualis auditio, ubi non est aliud audire quam esse? Audit itaque Spiritus sanctus quaecunque Pater et Filius dicit, et haec eadem similiter facit. In illa enim natura, ubi est summa et vera simplicitas, in eo Filius videt quod Pater facit, Spiritus sanctus audit quod cum Patre Filius dicit, quia communione naturalis essentiae, et Filius de Patre natus exstitit, et Spiritus sanctus de Patre Filioque procedit. Hoc igitur est Spiritui sancto audire, [Col. 0713D] quod est de natura Patris Filiique procedere: et hoc est loqui, quod est per gratiam nostris cordibus ineffabiliter intimare.«



CAP. LXIII.

Item idem in eodem libro: »Et non rapit eas quisquam de manu mea. Pater meus quod dedit mihi, majus omnibus est: et nemo potest rapere de manu Patris mei. Ego et Pater unum sumus (Joan. X, 28). Haec est ergo vox quam oves ejus audiunt: quae scilicet in eo quod nemo rapit de manu Filii, neque de manu Patris, unam virtutem Filii et Patris intelligunt; et audientes ab eo quia ipse et Pater unum sunt, unitatem veram in Patre et Filio essentiae naturalis [Col. 0714A] agnoscunt. Haec est vox Filii, haec est locutio Spiritus sancti, quia de natura Patris natus est Filius, et exinde procedit Spiritus sanctus. Hoc etiam a Patre et Filio Spiritus sanctus audit, quia de Patre et Filio communis divinitatis aequalitate procedit. Non ergo Spiritus sanctus loquitur a seipso, quia non est a seipso, sed de Patre et Filio habet naturalem locutionem, unde naturaliter procedens habet originis veritatem. Ad hoc utique pertinet quod ait: Ille me clarificabit, quia de meo accipiet, et annuntiabit vobis. Omnia quae habet Pater mea sunt: propterea dixi, quia de meo accipiet. Quam bene veritatem doctrinae suae veritas ipsa servavit! Si enim hoc non dixisset, quasi suum esse tantum Spiritum ostendisset; sed dicens: Omnia quae habet Pater [Col. 0714B] mea sunt: propterea dixi, quia de meo accipiet, ipsum Spiritum sanctum unum esse ostendit et Patris et suum. Cujus intelligentia dicens: Paracletus autem Spiritus sanctus, quem mittet Pater in nomine meo, ille vos docebit omnia quaecunque dixero vobis. Pater mittit, sed in nomine Filii mittit: Spiritus missus a Patre docet, sed Filius dicit. Hoc etiam illo demonstratur loco, ubi Dominus dicit: Cum autem venerit Paraclitus quem ego mittam in vos a Patre, Spiritum veritatis, qui a Patre procedit. Ecce hic paracletum quem mittit Pater in nomine Filii, ipsum mittit Filius a Patre: mittit autem a Patre Spiritum veritatis. Mittit ergo a Patre Spiritum suum, quia ipse est veritas; mittit eum Pater in nomine Filii, quia unus Spiritus est Patris et Filii. Mittit eum Filius a Patre, [Col. 0714C] quia sic procedit a Filio, sicut procedit a Patre. Idem quoque Spiritus Patris, qui Spiritus est veritatis. De Filio ergo accepit, et omnia quae habet Pater, Filii sunt, quae Spiritus sanctus accepit: quia non de solo Patre, nec de solo Filio, sed simul de utroque procedit. Hoc autem vocabulum processionis de Patre nulli creaturae invenitur indultum, ut proprietas ista processionis solius esse demonstretur essentiae naturalis. Legimus enim Filium de Patre genitum, et quamvis in eo quod unigenitus dicitur, in solo naturalis generatio demonstretur, tamen propter gratiam adoptionis nos quoque Deus Pater voluntarie genuit verbo veritatis. Unigenitus igitur unus et solus est de Patris essentia Filius natus; sed et nos per adoptionem [Col. 0714D] et filii Dei dicimur, et de Deo nati, beato Evangelista dicente: Quotquot autem receperunt eum, dedit eis potestatem filios Dei fieri, his qui credunt in nomine ejus, qui non ex sanguinibus, neque ex voluntate viri, sed ex Deo nati sunt (Joan. I, 12). Cum ergo nosset Dei filios, et de Deo genitos, et de Deo natos divinis ostendatur eloquiis, processionis tamen de Deo vocabulum nemo potest creaturae cuiquam docere concessum. Quid ita, nisi quia unigenitum Filium posset naturalis nativitas verum Deum ostendere, eumque non adoptivum, nec diversae naturae, sed consubstantialem Patri sine dubitatione monstrare. Procedere autem de Deo ideo nulla creatura dicitur, ut ille qui procedit de Patre et Filio, sic [Col. 0715A] esse credatur Deus, sicut est Pater et Filius; solius est enim Spiritus sancti de Patre et Filio proprietas ista processionis, cujus est cum Patre et Filio natura communis. De Patre quippe ac Filio procedit, sed non recedit; nec est in aliquo minor aut subditus, qui de Patre immenso, ac de immenso Filio inseparabiliter et unus procedit et totus. Sic igitur ei non potest imperari quod mirabiliter operatur.«



CAP. LXIV.

Item idem in libro VIII ejusdem operis: »Filius est igitur a Patre missus, non Pater a Filio, quia Filius est a Patre natus, non Pater a Filio. Similiter etiam Spiritus sanctus a Patre et Filio legitur missus, quia a Patre Filioque procedit. Sed quia non [Col. 0715B] uno modo in Scripturis sanctis dicitur missio, propterea in sacramento incarnationis non solum a Patre, verum etiam ab Spiritu sancto missus est Filius, quia mediator Dei et hominum homo Christus Jesus totius est Trinitatis operatione plasmatus. Alio autem modo mittitur a Patre et Filio Spiritus sanctus, quia naturaliter a Patre Filioque procedit. Mittitur enim a Patre et Filius et Spiritus sanctus, cum ab ipsa Trinitate uno Deo gratiae spiritalis donatur effectus.«



CAP. LXV.

Item idem in libro IX ejusdem operis: »Deum itaque Patrem non totius Trinitatis, sed Filii et Spiritus sancti fatemur auctorem; de quo habet et unigenitus Filius aeternae nativitatis, et Spiritus sanctus [Col. 0715C] aeternae processionis originem. Unitas autem naturalis, creatorem Filium de creatore Patre naturali nativitate insinuat exstitisse, et creatorem Spiritum sanctum de Patre Filioque procedere.«



CAP. LXVI.

Item idem in libro X ejusdem operis: »Expleta vero confessione verae Divinitatis, veraeque humanitatis unici Filii Dei, confitemur nos credere in Spiritum sanctum, qui est unus Spiritus Patris et Filii, de Patre Filioque procedens, in Patre Filioque naturaliter manens, de Patre ac Filio unius Deitatis habens naturaliter veritatem.«



CAP. LXVII.

[Col. 0715D] Item idem, ut ostenderet Spiritum sanctum aequalem Patri et Filio, eumdem Spiritum sanctum et a Patre et a Filio, et Filium a Patre et Spiritu sancto missum esse testatur in libro secundo quem scripsit ad Trasemundum regem (Lib. II ad Monimum, c. 6): »Jam nunc etiam illa nobis est de Spiritus sancti missione quaestio revolvenda, etc., usque ad quoquam localis adventus.«



CAP. LXVIII.

Isidorus, Spalensis episcopus, in libro secundo Officiorum (cap. 23) inter caetera sic dicit: »Haec est autem post apostolicum Symbolum certissima fides, quam doctores nostri tradiderunt, ut profiteamur Patrem et Filium et Spiritum sanctum unius [Col. 0716A] essentiae, ejusdemque potestatis et sempiternitatis, unum Deum invisibilem; ita ut singulis personarum proprietate servata, nec substantialiter Trinitas dividi, nec personaliter debeat omnino confundi. Patrem quoque confiteri ingenitum, Filium genitum, Spiritum autem sanctum nec genitum nec ingenitum, sed ex Patre et Filio procedentem; Filium a Patre nascendo procedere, Spiritum vero sanctum procedendo non nasci.«



CAP. LXIX.

Isidorus in libro septimo Etymologiarum (cap. 3): Quod Spiritus sanctus a Patre Filioque procedat, sic dicit: »Spiritus sanctus ideo praedicatur Deus, quia ex Patre Filioque procedit, etc., usque ad hic non est ejus.«



CAP. LXX.
[Col. 0716B]

Item idem in eodem opere post pauca (cap. 4): »Pater igitur et Filius et Spiritus sanctus Trinitas et unitas. Idem etenim unum, idem et tria. In natura, unum, in personis tria. Unum propter majestatis communionem, tria propter personarum proprietatem. Nam alius Pater, alius Filius, alius Spiritus sanctus, sed alius, non quidem aliud: quia pariter simplex, pariterque incommutabile bonum et coaeternum. Pater solus non est de alio; ideo solus dicitur ingenitus. Filius solus de Patre est natus, ideo solus appellatur genitus: Spiritus sanctus solus de Patre et Filio procedit, ideo solus jam amborum nuncupatus Spiritus.



CAP. LXXI.
[Col. 0716C]

Item idem in libro Differentiarum (lib. II, cap. 3): »Inter personam Patris et Filii et Spiritus sancti ita secernitur, quod Pater nec factus nec natus est; Filius natus non factus, Spiritus vero sanctus nec natus nec factus, sed ex Patre procedens,« etc., usque ad finem capitis.



CAP. LXXII.

Item idem in libro Sententiarum (lib. I, cap. 17): »Spiritus sanctus creator est, sicut Pater et Verbum, testante propheta: Spiritus Domini fecit me, et in spiraculum omnipotentis vivificavit me (Job XXXIII, 4). Spiritus sanctus Patris et Filii est; et inde unum [Col. 0716D] sunt Pater et Filius; quia nihil habet Pater quod non habeat Filius. Non enim res una et duorum consubstantialis poterit simul ab eis procedere, et simul inesse, nisi unum fuerint a quibus procedit.«



CAP. LXXIII.

Prosper in libro de Vita contemplativa (sive Julianus Pomerius lib. I, cap. 18 et 19): Quod Spiritus sanctus a Patre, et Filio procedat, sic docet: »At cum non solum secundum Apostolum nos oporteat formam praebere fidelibus, sed etiam eos ipsos fideles qui nobis divinitus instituendi commissi sunt instruere debeamus, de Patre quomodo solus accipiatur ingenitus; de Filio quomodo solus dicatur genitus; et de Spiritu sancto quomodo ex Patre et Filio [Col. 0717A] procedens, nec ingenitus possit dici nec genitus. Qualiter ista tria unum sint, et hoc unum non dividatur, sed distinguatur in tria,« etc., usque ad bene agat.



CAP. LXXIV.

Vigilius, Africanus episcopus [al., Vigilius sive Virgil. Trident. episc., l. I], Spiritum sanctum a Patre Filioque procedere his verbis demonstrat in libris quos scripsit Constantinopoli in defensionem tomi Leonis papae contra Eutychianistas: »Similiter nobis et de Trinitate quaestionem aliquam movent, ut quia sunt quaedam propria Patris, quae nec ad Filium, nec ad Spiritum sanctum pertineant; et sunt quaedam propria Filii, quae nec ad Patrem nec ad Spiritum sanctum pertineant, et sunt etiam Spiritus [Col. 0717B] sancti nonnulla propria, quae nec ad Patrem, nec ad Filium pertinere monstrantur, tres a se invicem separatos criminentur catholicos credere deos. Sed ne forsitan inopinata quaestione turberis, adverte per singula suscepti hominis dispensationem, nec ad Patrem nec ad Spiritum, sed ad solum pertinere Filium. Proprie enim Filius non Pater, de Virgine natus est. Rursus illa quae super eum audita est vox, Hic est Filius meus dilectus, nec ad Filium nec ad Spiritum sanctum, sed ad Patrem pertinet solum. Item columbae species quae in Jordane apparuit, et ignearum linguarum multipertita distributio, proprie ad sancti Spiritus personam pertinere monstratur. Sed ne adhuc de his proprietatibus dubites, audi manifestius. Proprium Patris est genuisse, et [Col. 0717C] proprium Filii est natum fuisse; proprium vero est Spiritui sancto de Patre Filioque procedere. Nec omnino reciprocatur in aliam personam, quod est unicuique personae specialiter proprium. Si ergo hae tres personae habentes singulae proprietates suas, quibus significantius distinguantur, non quibus separentur, unus est Deus, quomodo Filius salva utriusque naturae proprietate non est unus Christus?«



CAP. LXXV.

Proclus, Constantinopolitanus episcopus, in epistola ad Armenios adversus haereticos destinata Spiritum sanctum ab essentia deitatis inseparabiliter procedere his verbis edocet: »Fugiamus itaque consilia [Col. 0717D] seductionis, fluenta haereticorum dico perniciosa, Deoque inimica contagia, Arii vesaniam, qui Trinitatem inseparabilem substantiis dividit: Eunomii audaciam, qui naturam incomprehensibilem infra scientiam humanitatis includit: Manichaei et Macedonii rabiem, qui sequestrat ab essentia Deitatis Spiritum sanctum, ut separabiliter procedentem.«



CAP. LXXVI.

Agnellus in epistola ad Menium, quod Spiritus sanctus a Patre procedat et Filio sic docet: »Ideo ex Patre Filius, ex Patre et Filio procedit Spiritus sanctus. Nec, ut quidam dicunt, duos habet Deus Filios Christum et Spiritum sanctum, sed habet Filium invisibilem, sicut ipse invisibilis est; qui ut esset visibilis, [Col. 0718A] corpus nostrae fragilitatis assumpsit: non ut invisibilis esse cessaret, sed ut in ipso Christo invisibilis incredulis permaneret. Nam, cum dicit: Beati oculi qui nunc vident quae vos videtis (Luc. X, 23): ergo beati erant Judaei omnes, et hi qui eum crucifixerunt; de quibus per David dicit: Ipsi vero consideraverunt et conspexerunt me (Psal. XXI, 18). Vides ergo quia invisibilis Pater perseverat, et mente cernitur pura et credula. Ergo invisibilis Pater, invisibilis Filius, invisibilis Spiritus sanctus. Et ut ad hoc te revocem, unde factum est ut hoc de fragili homine doceamus, tria haec invisibilia, et indivisa, et in unum conglomerata, et virtutis efficacia redundantia, id est vocem genitricem verbi, ex verbo vero simul cum voce procedente efficaciam, quae faciat alterum consulem [Col. 0718B] fieri, alterum trucidari: dic mihi, Ariane, ista tria unum sunt an non? Si unum non sunt, divide vocem a verbo, et efficaciam a voce et verbo. Quod si hoc in fragili homine ita unum sunt tria, vox, et verbum, et efficacia, ut tres quidem personae sint, sed una subsistendi potentia: in homine fragilissimo, ut diximus, haec sit tanta potentia, quanto magis in omnipotentia Dei ita est, ut sit Pater omnipotens genitor Filii, et ex Patre et Filio procedens virtus, qui est Spiritus sanctus.«



CAP. LXXVII.

Cassiodorus, in expositione Psalmi L, quod Spiritus sanctus a Patre Filioque procedat sic dicit: »Redde mihi laetitiam salutaris tui, et Spiritu principali confirma me (Psal. L, 14). Nec incassum putemus quod [Col. 0718C] vir sanctus et cordis illuminatione radiatus tertio Spiritum nominavit, nisi quia individuae Trinitati devotus, concedi sibi ab ea veniam postulavit. Spiritus enim quantum ad essentiam divinitatis, et Pater et Filius et Spiritus sanctus recte unus dicitur Deus, sed pro distinctione personarum, proprium est Patri quod naturaliter sine initio ante saecula genuit Filium; proprium est Filio quod naturaliter a Patre generatus est; proprium est Spiritui sancto quod a Patre et Filio procedit, quia ineffabili charitate atque cooperatione eorum consubstantialis aeternitas et potestas omnia facit quae vult in coelo et in terra,« etc., usque ad breviter de aeternitate disseruit.



CAP. LXXVIII
[Col. 0718D]

Item idem in psalmo sexagesimo primo: »Ab ipso enim salutare meum, id est unigenitus Filius, qui recte credentibus salutaris existit. Ab ipso enim cum dicitur, Filius significatur. Haec enim propria, unus Deus sancta Trinitas habet, quod Pater ingenitus, Filius genitus, Spiritus sanctus a Patre et Filio procedit,« etc., usque ad mirabili veritate monstravit.



CAP. LXXIX.

Alcuinus in libro primo de Fide sanctae Trinitatis (cap. 6): Quod Spiritus sanctus communis est Patris et Filii Spiritus: »Ergo hoc donum Dei, id est Spiritus sanctus qui de Patre et Filio aequaliter procedit, ineffabilis quaedam Patris Filiique communio est. [Col. 0719A] Et ideo fortasse sic appellatur, quia Patri et Filio potest eadem appellatio convenire. Nam hoc ipse proprie dicitur, quod illi communiter dicuntur. Quia et Pater Spiritus, et Filius Spiritus; et Pater sanctus, et Filius sanctus recte dicitur. Ergo ut nominibus junctis, quae separatim utriusque personae conveniunt, utriusque communio proprie significetur, vocatur sanctus Spiritus, qui est tertia in sancta Trinitate persona. Patri et Filio per omnia aequalis, coaeternus et consubstantialis. Et haec Trinitas unus est Deus, solus bonus, magnus, aeternus, omnipotens. Ipse sibi unitas, deitas, magnitudo, bonitas, omnipotentia, et quidquid ad se substantialiter dicitur. Non ita in relativis vocabulis intelligendum est vel dicendum; quia dici non potest, Pater sibi Pater, [Col. 0719B] vel Filius sibi Filius, vel Spiritus sanctus sibi Spiritus sanctus, sed haec relativa vocabula ad aliam procul dubio personam referri debent.«



CAP. LXXX.

Item idem in eodem (cap. 12): »Spiritus sanctus itaque hoc habet proprium quod ex Patre et Filio aequaliter procedit,« etc., usque ad omnipotentia et aeternitate.



CAP. LXXXI.

Item idem in eodem (cap. 15): »Spiritus siquidem sanctus nec ingenitus, nec genitus alicubi dicitur,« etc., usque ad, procedat Spiritus sanctus.



CAP. LXXXII.

Item idem in libro secundo (cap. 9): »Sunt haec [Col. 0719C] tria aeternaliter tria. Quod ingenitum est Pater est solus, qui a nullo esse habet quod est nisi a seipso. Quod genitum est Filius est, cui a Patre est esse quod est. Quod vero nec ingenitum est, nec genitum, Spiritus sanctus est, cui est esse a Patre et Filio procedere. Et haec tria Trinitas est vera, consubstantialis et coaeterna.«



CAP. LXXXIII.

Item idem in libro secundo (cap. 11): »In Christo autem secundum catholicae fidei veritatem, in unitate personae simul et deitatem fatemur, et animam rationalem et carnem. In quo tamen deitas Spiritum accipere non potuit, quia secundum deitatem Pater et Filius et Spiritus sanctus unus est Deus. Non ergo potuit Spiritum sanctum divinitas Filii accipere, cum [Col. 0719D] ipse Spiritus sanctus sic procedat a Filio, sicut procedit a Patre, et sic detur a Filio sicut datur a Patre.«



CAP. LXXXIV.

Item idem in libro secundo (cap. 19): De unitate Spiritus sancti cum Patre et Filio: »Spiritus itaque sanctus sicut Pater et Filius plenus est Deus et perfectus, imo unus Deus cum Patre et Filio atque una substantia, sicut supra memoravimus,« etc., usque ad ubi vult spirat.



CAP. LXXXV.

Item idem in libro secundo (cap. 20): »Spiritus sanctus in eadem unitate substantiae et aequalitate [Col. 0720A] cum Patre et Filio consistit,« etc., usque ad finem capitis.



CAP. LXXXVI.

Item idem in eodem (cap. 21): Cur idem Spiritus sanctus bis a Deo Christo datus sit. »Absque dubitatione ideo Spiritus sanctus bis datus est, ut commendarentur duo praecepta charitatis,« etc., usque ad finem capitis.



CAP. LXXXVII.

Item idem in libro III: Quomodo missio sancti Spiritus sit intelligenda. »Sicut enim a Patre Spiritus sanctus mittitur, ita et a Filio,« etc., usque ad finem capitis.



CAP. LXXXVIII.

[Col. 0720B] Item in Fide ipsius Alcuini: »Credimus sanctam Trinitatem, id est, Patrem et Filium et Spiritum sanctum, unum Deum omnipotentem, unius substantiae, unius essentiae, unius potestatis; Creatorem omnium creaturarum. A quo omnia, per quem omnia, in quo omnia. Patrem a se ipso non ab alio, Filium a Patre genitum, Deum verum de Deo vero, lumen verum de lumine vero, non tamen duo lumina, sed unum lumen Spiritum sanctum a Patre et Filio aequaliter procedentem, consubstantialem, coaeternum Patri et Filio.«



CAP. LXXXIX.

Item idem Alcuinus in propositis quaestionibus de sancta Trinitate (resp. ad interrog. 2): »Proprium est Patris, quod solus est Pater, et quod ab alio non [Col. 0720C] est nisi a se. Proprium est Filii, quod a Patre genitus est, solus a solo coaeternus et consubstantialis genitus. Proprium est Spiritus sancti, quod nec ingenitus est, sed a Patre et Filio aequaliter procedens.«



CAP. XC.

Prudentius in libro contra Marcionitas metro heroico (in perorat. Hamartigenia):

O Dee cunctipotens animae dator, o Dee Christe,
Cujus ab ore Deus substitit Spiritus unus.



CAP. XCI.

Item idem in libro Hymnorum metro iambico (hymn. ante somnum):

O Trinitatis hujus,
[Col. 0720D] Vis una lumen unum,
Deus ex Deo perennis,
Deus ex utroque missus.



CAP. XCII.

Item idem in libro Hymnorum metro choriambico, quod Asclepiadeum nominatur (Hymn. ad incensum cerei Paschalis):

Inventor rutili dux bone luminis,
Qui certis vicibus tempora dividis,
Merso sole chaos ingruit horridum,
Lumen redde tuis, Christe, fidelibus.
   Per Christum genitum, summe Pater, tuum,
In quo invisibilis stat tibi gloria,
[Col. 0721A] Qui noster Dominus, qui tuus unicus
Spirat de patrio corde Paracletum.
   Per quem splendor, honor, laus, sapientia,
Majestas, bonitas, et pietas tua,
Regnum continuat nomine triplici
Texens perpetuis saecula saeculis.



CAP. XCIII.

Item in Fide catholica, quam die dominica decantat ad missam universalis Galliarum Ecclesia, sic canitur inter caetera: »Credo et in Spiritum sanctum Dominum et vivificantem, qui ex Patre Filioque procedit, qui cum Patre et Filio simul adoratur et conglorificatur, qui locutus est per prophetas«



CAP. XCIV.

[Col. 0721B] Item Isidorus in Fide catholica inter caetera sic dicit (Lib. de Ordine Creaturarum, cap. 1): »Deus unus omnipotens, sancta Trinitas Pater et Filius et Spiritus sanctus. Pater ergo omnipotens ex nullo originem ducit, et ipse origo divinitatis est, a quo Filius Deus omnipotens genitus sine tempore est, non quippe creatus est, quia Deus est. Cui, praeter quod Filius est, in divinitate totum est commune Patris in aeternitate, in voluntate, in potestate, in sapientia. Sic et Patri, praeter quod Pater est, totum est commune Filii. Spiritus sanctus est Deus omnipotens, nec genitus est, quia non est Filius, nec creatus, quia non est creatura, sed ex Patre procedit et Filio. Cui, praeter quod Spiritus sanctus est, totum commune est Patris et Filii; quia non [Col. 0721C] qui Pater est, Filius aut Spiritus sanctus in persona hic est, nec qui Filius est, Pater aut Spiritus sanctus hic est, nec qui Spiritus sanctus est, Pater aut Filius hic est, sed in essentia quod Pater est, et Filius, et Spiritus sanctus hoc unum est. Et quod Filius est, Pater et Spiritus sanctus hoc est. Et quod Spiritus sanctus est, Pater et Filius hoc est, sed non triplex in illa Trinitate deorum numerus est. Salva enim separatione personarum totum commune divinitatis est.«



CAP. XCV.

Testimonia sanctorum Patrum contra eos qui profana intentione munditiam ministrorum Christi oppugnare contendunt, quam pulchra virgo et vera mater [Col. 0721D] Ecclesia non habens maculam aut rugam, vel aliquid hujusmodi, semper sibi obsequi illibate delegit.

Vox tonitrui Paulus ita de munditia prosequitur, cum vulgaribus conjugium permitteret: Unusquisque suam uxorem habeat, et unaquaeque suum virum habeat. Hoc, inquit, dico secundum indulgentiam, non secundum imperium. Volo autem omnes homines esse sicut meipsum, sed unusquisque proprium habet donum ex Deo. Alius quidem sic, alius vero sic. Dico autem non nuptis et viduis, bonum est illis si sic manserint sicut et ego (I Cor. VII, 2, 6). Et idem post pauca in eadem Epistola ad Corinthios prima: Consilium autem do tanquam misericordiam consecutus [Col. 0722A] Domino ut sim fidelis. Existimo ergo hoc bonum esse propter instantem necessitatem, quoniam bonum est homini sic esse (Ibid., 25). Subauditur, ut ita sit continens sicut ego. Et item post pauca: Volo autem vos sine sollicitudine esse. Qui sine uxore est, sollicitus est quae Domini sunt, quomodo placeat Deo. Qui autem cum uxore est, sollicitus est quomodo placeat uxori. Si autem hanc castimoniam laicis hortando suadet, multo magis ministris Ecclesiae eamdem inesse desiderat. Item Apostolus ad Galatas: Spiritu ambulate, et desideria carnis non perficietis. Caro enim concupiscit adversus spiritum, spiritus autem adversus carnem. Haec enim invicem sibi adversantur, ut non quaecunque vultis illa faciatis; quod si spiritu ducimini, non estis sub lege (Gal. V, 16). [Col. 0722B] Et item: Fructus autem Spiritus est charitas, gaudium, pax, patientia, longanimitas, bonitas, benignitas, fides, modestia, lenitas, continentia, castitas: adversus hujusmodi non est lex (Ibid., 22). Et item: Si spiritu vivimus, spiritu et ambulemus (Ibid., vers. 25). Cum autem de magno pontifice Christo ad Hebraeos dixisset: Talis enim decebat ut nobis esset pontifex sanctus, innocens, impollutus, segregatus a peccatoribus et excelsior coelis factus (Hebr. VII, 26): hanc castitatis munditiam cunctis sacerdotibus et ministris Ecclesiae servandam proposuit. Et si talia in saecularibus laudantur, abundantius in ecclesiasticis honestiora esse videntur. Item Paulus ad Colossenses: Mortificate, inquit, membra vestra quae sunt super terram, fornicationem, immunditiam, libidinem, [Col. 0722C] concupiscentiam malam (Coloss. III, 5) Addit etiam: Propter quae venit ira Dei super filios incredulitatis. In quibus et vos fuistis aliquando cum viveretis in illis. Nunc autem deponite et vos omnia, iram, indignationem, malitiam, blasphemiam, turpem sermonem de ore vestro. Ad haec augmentanda Dei Filius concludens imperat: Sint lumbi vestri praecincti, et lucernae ardentes in manibus vestris (Luc. XII, 35). Et Paulus: Bonum est mulierem non tangere (I Cor. VII, 1), videlicet quasi in tactu statim periculum pro foribus adesset. Si carnalibus est a tactu temperandum et cavendum, instantius spiritalibus ab amplexu illicito perpetualiter abstinendum. Item Paulus: Fornicatio autem et omnis immunditia aut avaritia, nec nominetur in vobis, sicut decet sanctos; [Col. 0722D] aut turpitudo, aut stultiloquium, aut scurrilitas quae ad rem pertinet, sed magis gratiarum actio. Hoc enim scitote intelligentes, quod omnis fornicator aut immundus, aut avarus, quod est idolorum servitus, non habet haereditatem in regno Christi et Dei (Ephes. V, 3). Et paulo post: Eratis enim aliquando tenebrae, nunc autem lux in Domino; ut filii lucis ambulate. Fructus enim lucis est in omni bonitate et justitia et veritate (Ibid., 8). His et aliis quamplurimis auctoritatibus pudicitia mentis et corporis usque ad coelos extollitur.



CAP. XCVI.

In Nicaeno Concilio, de subintroductis mulieribus (can. 3, ex prima edit.): »Interdixit per omnia magna [Col. 0723A] synodus, non episcopo, non presbytero, non Diacono, nec alicui omnino qui in clero est, licere subintroductam habere mulierem, nisi forte matrem, aut sororem, aut amitam, vel eas tantum personas quae suspiciones effugiunt. Hoc autem Nicaenum concilium beatus Ambrosius in libro de Trinitate (In fine prooemii l. I de fide ad Gratian.) his verbis in immensum effert: De conciliis id potissimum sequar, quod trecenti decem et octo sacerdotes, tanquam Abrahae lecti judicio, consona fidei virtute victores, velut tropaeum toto orbe subactis perfidis extulerunt: ut mihi videatur hoc esse divinum, quod eodem numero in Conciliis habeamus oraculum, quo in historia pietatis exemplum.«



CAP. XCVII.

[Col. 0723B] In decretalibus Siricii papae, de clericis incontinentibus, cap. 7 (epist. 1, c. 7): »Veniamus nunc ad sacratissimos ordines clericorum, quos in venerandae religionis injuriam ita per vestras provincias calcatos atque confusos, charitate tua insinuante reperimus, ut Jeremiae nobis voce dicendum sit: Quis dabit capiti meo aquam, aut oculis meis fontem lacrymarum; et flebo populum hunc die ac nocte (Jer. IX). Si ergo beatus propheta ad lugenda populi peccata non sibi ait lacrymas posse sufficere, quanto nos possumus dolore percelli, cum eorum qui in nostro sunt corpore, compellimur facinora deplorare? Quibus praecipue, secundum beatum Paulum, instantia quotidiana, et sollicitudo omnium Ecclesiarum indesinenter incumbit. Quis enim infirmatur, et ego [Col. 0723C] non infirmor? Quis scandalizatur, et ego non uror? (II Cor. XI.) Plurimos enim sacerdotes Christi atque levitas post longa consecrationis suae tempora, tam de conjugiis propriis, quam etiam de turpi coitu sobolem didicimus procreasse, et crimen suum hac praescriptione defendere, quia Veteri Testamento sacerdotibus ac ministris generandi facultas legitur attributa,« etc., usque ad senserint medicinam.



CAP. XCVIII.

In eisdem, De Clericorum conversione, cap. 9: »Quicunque itaque se Ecclesiae vovit obsequiis, a sua infantia ante pubertatis annos baptizari, et lectorum debet ministerio sociari: qui accessu adolescentiae usque ad tricesimum aetatis annum si probabiliter [Col. 0723D] vixerit, una tantum, et ea, quam virginem communi per sacerdotem benedictione perceperit, uxore contentus, acolythus et subdiaconus esse debebit. Post quae ad diaconii gradum, si se ipse primitus continentia praeeunte dignum probarit, accedat. Ubi si ultra quinque annos laudabiliter ministrarit, congrue presbyterium consequetur. Exinde post decennium episcopalem cathedram poterit adipisci, si tamen per haec tempora integritas vitae ac fidei ejus fuerit approbata.«



CAP. XCIX.

Item in eisdem Decretalibus, Quae feminae cum clericis habitent, cap. 12: »Feminas vero non alias esse patimur in domibus clericorum nisi eas tantum [Col. 0724A] quas propter solas necessitudinum causas habitare cum iisdem synodus Nicaena permisit.«



CAP. C.

Innocentius papa in Decretalibus, De incontinentia sacerdotum vel levitarum, cap. 21, ad Exuperium episcopum Tolosanum (epist. 3, c. 1): »Proposuisti quid de his observari debeat, quos in diaconii ministerio, aut in officio presbyterii positos, incontinentes esse, aut fuisse, generati filii prodiderunt. De his et divinarum legum est disciplina, et beatae recordationis viri Siricii episcopi monita evidentia commearunt, ut incontinentes in officiis talibus positi omni honore ecclesiastico privarentur, nec admittantur ad tale ministerium, quod sola continentia [Col. 0724B] oportet impleri,« etc., usque ad arbitrari sunt voluptatem.



CAP. CI.

Item papa Innocentius, Quod hi qui in presbyterio filios genuerint, removeri ab officio debeant, cap. 23 (epist. 5, sub init.): »Qui zelo fidei ac disciplinae ductus non patitur Ecclesiam pollui ab indignis presbyteris, quos in presbyterio filios asserit procreasse. Quod non licere exponerem, nisi nossem vestram prudentiam legis totius habere notitiam. Et ideo, fratres charissimi, libelli qui subjectus est tenore perspecto, eos qui talia perpetrasse dicuntur jubete in medio collocari, discussisque objectionibus quae ipsis presbyteris impinguntur, si convinci potuerint, a sacerdotali removeantur officio; quia qui [Col. 0724C] sancti non sunt, sancta tentare non possunt, atque alieni efficiuntur a ministerio, quod vivendo illicite polluerunt. Miramur autem haec eorum dissimulare episcopos, ut aut connivere, aut nescire esse illicita judicentur.«



CAP. CII.

Sanctus Siricius papa in Ecclesia beati Petri apostolorum principis in concilio residens, et fratribus et coepiscopis per Africam ecclesiastica jura describens, inter caetera haec de pudicitia intulit (epist. 4, n. 9): »Praeterea, quod dignum et pudicum et honestum est, suademus sacerdotes et levitae cum uxoribus suis non coeant, quia in ministerio ministri quotidianis necessitatibus occupantur. Ad Corinthios [Col. 0724D] namque Paulus sic scribens ait: Abstinete vos ut vacetis orationi (I Cor. VII). Si ergo laicis abstinentia imperatur, ut possint deprecantes audiri, quanto magis sacerdos utique omni momento paratus esse debet, munditiae puritati securus, ne aut sacrificium offerat, aut baptizare cogatur. Qui si contaminatus fuerit carnali concupiscentia, quid faciet? Qualiter se excusabit? Quo pudore, qua mente usurpabit? Qua conscientia, quo merito se hic exaudiri credit, cum dictum sit: Omnia munda mundis, coinquinatis autem et infidelibus nihil mundum (Tit. I). Qua de re hortor, moneo, rogo, tollatur hoc opprobrium, quod potest jure etiam gentilitas accusare. Forte hoc creditur, quia scriptum est: Unius uxoris [Col. 0725A] virum (I Tim. III). Non permanentem in concupiscentia generandi dixit, sed propter continentiam futuram. Neque enim integros non admisit qui ait: Vel autem omnes homines sic esse, sicuti et ego (I Cor. VII). Et apertius declarat dicens: Qui autem in carne sunt, Deo placere non possunt. Vos autem jam non estis in carne, sed in spiritu (Rom. VIII). Haec itaque, fratres, si plena vigilantia fuerint ab omnibus observata, cessabit ambitio, dissensio conquiescet, haereses et schismata non emergent, locum non accipiet diabolus saeviendi; manebit unanimitas, iniquitas superata calcabitur: charitas spiritali fervore flagrabit, pax praedicata labiis cum voluntate concordabit; pax utique Dei nostri Salvatoris, quam proximus passioni servandam esse praecepit, [Col. 0725B] et haereditariam nobis jure dereliquit dicens: Pacem meam do vobis, pacem meam relinquo vobis (Joan. XIV). Et dictum Apostoli: Ut unanimes unum sentientes permaneamus in Christo; nihil per contentionem nobis, neque per inanem gloriam vindicantes; nec hominibus, sed Deo nostro Salvatori placeamus (Philip. II). His praeceptis omnibus si fideliter voluerimus obedire, custodiet Dominus corpora nostra et animas nostras in die qua redditurus est unicuique secundum opera sua. Si quis sane inflatus mente carnis suae ab hac canonis ratione voluerit evagari, sciat se et a nostra communione seclusum, et gehennae poenas habiturum. Praeterea misericordia cum judicio esse debet. Talibus enim oportet labentibus manum porrigere, quae sic currentem non pertrahat [Col. 0725C] in ruinam. Datum Romae in concilio episcoporum octoginta sub die VIII Idus Januarias post consulatum Arcadii Augusti et Bautonis VV. CC. CONNS.«



CAP. CIII.

In decretalibus papae Leonis: Quod subdiaconis carnale connubium denegetur, cap. 34 (epist. 84, c. 4): »Nam cum extra clericorum ordinem constitutis nuptiarum societati, et procreationi filiorum studere sit liberum arbitrium; ad exhibendam tamen perfectae continentiae puritatem non subdiaconis quidem connubium carnale conceditur; ut et qui habent sint tanquam non habentes (I Cor. VII, 29); et qui non habent, permaneant singulares. Quod si in hoc ordine qui quartus est a capite, dignum est custodiri, [Col. 0725D] quanto magis in primo vel secundo tertiove servandum est, ne aut levitico, aut presbyterali honore, aut episcopali excellentia quisquam idoneus aestimetur, qui se a voluptate uxoris necdum frenasse detegitur.«



CAP. CIV.

Leo papa ad Rusticum episcopum Narbonensem epistolam porrigens, et ad ejusdem consulta respondens inter caetera dicit, cap. 3 (epist. 92, inquisit. 3): »De his qui altari ministrant, et conjuges habent, utrum eis licito misceantur. Lex continentiae eadem est altaris ministris, quae episcopis atque presbyteris. Qui cum essent laici sive lectores, licite et uxores ducere, et filios procreare potuerunt: sed [Col. 0726A] cum ad praedictos pervenerint gradus, coepit eis non licere quod licuit. Unde ut de carnali fiat spiritale conjugium, oportet eos nec dimittere uxores, et quasi non habeant sic habere; quo et salva sit charitas connubiorum, et cesset operatio nuptiarum.«



CAP. CV.

Item Leo papa in epistola sua quam ad Mauros episcopos direxit, inter caetera sic dicit (in edit., epist. 87 ad episc. Africanos per Mauritaniam, etc., cap. 1): »Totius familiae status ordo nutabit, si quod requiritur in corpore non inveniatur in capite,« etc., usque ad argentum purum esse meruerunt.



CAP. CVI.

In canonibus sanctorum apostolorum, cap. 7 [Col. 0726B] (can. 7, al. 6, differt ab edit.): »Ut sacerdotes et ministri altaris saecularibus curis abstineant: episcopus autem presbyter aut diaconus nequaquam saeculares curas assumat; sin aliter dejiciatur.«



CAP. CVII.

Item in eisdem, Quod ministri altaris oblatione celebrata debeant communicare, cap. 9 (can. 9, ex vers. Dionysii Exigui): »Si quis episcopus, aut presbyter, aut diaconus, vel quilibet ex sacerdotali catalogo, facta oblatione non communicaverit, aut causam dicat, ut si rationabilis fuerit, veniam consequatur: aut si non dixerit, communione privetur tanquam qui populo causa laesionis exstiterit, dans suspicionem de eo qui sacrificavit, quod recte non [Col. 0726C] obtulerit.«



CAP. CVIII.

Item in eisdem, Qui clerici debeant conjugibus copulari, cap. 27 (can. 18, ex eadem vers.): »Innuptis autem qui ad clerum provecti sunt, praecipimus, ut si voluerint uxores accipiant, sed lectores cantoresque tantummodo.«



CAP. CIX.

In concilio Carthaginensi, cap. 16 (conc. Carthag. III, c. 17, ex prima edit.): »Ut cum omnibus omnino clericis extraneae feminae non cohabitent, sed solae matres, aviae, materterae, amitae, sorores et filiae fratrum aut sororum, et quaecunque ex familia necessitate domestica, etiam antequam ordinarentur, jam [Col. 0726D] cum eis habitabant, vel si filii eorum jam ordinatis parentibus uxores acceperint, aut servis non habentibus in domo quas ducant, aliunde ducere necessitas fuerit.«



CAP. CX.

Item in eodem, cap. 24 (ibid., cap. 25): »Ut clerici vel continentes, ad viduas vel virgines, nisi ex jussu vel permissu episcoporum aut presbyterorum non accedant, et hoc non soli faciant, sed cum clericis, aut cum his cum quibus episcopus aut presbyter jusserit. Nec ipsi episcopi aut presbyteri soli habeant accessum ad hujusmodi feminas, sed aut ubi clerici praesentes sunt, aut graves aliqui Christiani.«



CAP. CXI.
[Col. 0727A]

In canone Anquirani concilii, cap. 10 (can. 10. Differt haec versio a trib. edit.): »Diaconi quoque cum ordinantur, si in ipsa ordinatione protestati sunt, dicentes velle se habere uxores, neque posse se continere, hi postea, si ad nuptias convenerint, maneant in clero tantum, et a ministerio abjiciantur. Quicunque sane tacuerunt, et susceperunt manus impositionem, professi continentiam, et postea ad nuptias convenerunt, a ministerio vel clero cessare debebunt, laicam tantum communionem recipientes.«



CAP. CXII.

In concilio Laodicensi, De viris cum mulieribus lavacra celebrantibus, cap. 30 (cap. 30, ex interp. Dionysii Exigui): »Quod non oporteat sacris officiis deditos, [Col. 0727B] aut clericos, aut continentes, vel omnem laicum Christianum, lavacra cum mulieribus celebrare, quia haec apud gentiles reprehensio prima est.«



CAP. CXIII.

In eodem, Non licere clericis ludicris spectaculis interesse, cap. 54: »Non oportet ministros altaris vel quoslibet clericos, spectaculis aliquibus, quae aut in nuptiis aut in coenis exhibentur interesse, sed antequam thymelici ingrediantur, surgere eos et abire debere de convivio.«



CAP. CXIV.

In synodo Neocaesariensi, cap. 1 (cap. 1, ex interpret. Gerardi Mercat.): »Presbyter qui uxorem duxerit, ab ordine suo illum deponi debere. Quod si fornicatus [Col. 0727C] fuerit, vel adulterium commiserit, extra Ecclesiam abjiciatur, et poenitentiam inter laicos redactus agat.«



CAP. CXV.

Item Innocentius papa ad Victricium episcopum Rothomagensem, cap. 10 (Epist. 2, cap. 9): »Praeterea quod dignum, et pudicum, et honestum est, tenere Ecclesia omnimodo debet, ut sacerdotes et levitae cum uxoribus suis non coeant, quia ministerii quotidiani necessitatibus occupantur. Scriptum est enim: Sancti estote, quoniam et ego Sanctus sum, dicit Dominus Deus vester (Levit. XI, 44 et 20). Nam priscis temporibus de templo Dei sacerdotes anno vicis suae non discedebant, sicut de Zacharia legimus, [Col. 0727D] nec domum suam omnino tangebant,« etc., usque ad finem capitis.



CAP. CXVI.

Item idem ad eumdem, cap. 12 (cap. 10, in fine):

»Quae forma servatur in clericis, maxime cum vetus regula hoc habeat, ut quisque correctus baptizatus clericus esse voluisset, sponderet se uxorem omnino non ducere.«



CAP. CXVII.

In concilio Laodicensi: Ut qui ministri altaris sunt tabernas non intrent, cap. 22 (cap. 24, ex interpr. Mercatoris): »Quoniam non oportet altari deservientes a presbyteris usque ad diaconos, et deinceps [Col. 0728A] ordinis ecclesiastici homines usque ad ministros, aut lectores, aut psaltes, aut exorcistas, aut ostiarios, qui in proposito continentiae sunt, tabernas intrare.«



CAP. CXVIII.

In concilio Carthaginensi, De continentia, cap. 3 (Carthag. conc. II, cap. 2): »Aurelius episcopus dixit: Cum praeterito concilio de continentiae et castitatis moderamine tractaretur, gradus isti tres qui conscriptione quadam castitatis per consecrationes annexi sunt, episcopos, inquam, presbyteros et diaconos ita placuit, ut condecet sacros antistites, ac Dei sacerdotes, nec non et levitas, vel qui sacramentis divinis inserviunt, continentes esse in omnibus, quo possint simpliciter quod a Deo postulant impetrare; [Col. 0728B] ut quod apostoli docuerunt, et ipsa servavit antiquitas, nos quoque custodiamus.«



CAP. CXIX.

Item in eodem concilio, De diversis ordinibus ab uxoribus abstinendis, cap. 4 (cap. 14, ex altera edit.): »Faustinus episcopus Ecclesiae Potentinae, provinciae Piceni, legatus Romanae Ecclesiae, dixit: Placet ut episcopi, presbyteri et diaconi, vel qui sacramenta contrectant, pudicitiae custodes, ab uxoribus se abstineant. Ab universis episcopis dictum est. Placet ut in omnibus et ab omnibus pudicitia custodiatur, qui altari inserviunt.«



CAP. CXX.

In concilio Africano, Qui clerici ab uxoribus debeant [Col. 0728C] abstinere, cap. 37 (cap. 7, et Carthag. conc. V, c. 3): »Praeterea, cum de quorumdam clericorum, quamvis erga uxores proprias, incontinentia referretur: placuit episcopos, et presbyteros, et diaconos secundum priora statuta, etiam ab uxoribus continere. Quod nisi fecerint, ab ecclesiastico removeantur officio. Caeteros autem clericos ad hoc non cogi, sed secundum uniuscujusque Ecclesiae consuetudinem observari debere.«



CAP. CXXI.

In Synodo cui praesedit Romae beatus Silvester papa cum episcopis ducentis octoginta quatuor, ubi damnati sunt Victorinus episcopus, Calistus, Hippolytus diaconus, astantibus episcopis et presbyteris, [Col. 0728D] et clericis Graecorum, ita inter caetera legitur (conc. II, 19; differt ab edit.): »Nemo presbyter a die honoris presbyterii sumat conjugium. Quod si quis hoc neglecto aliter egerit, duodecim annis eum dicimus privari honore. Quod si quis contra hoc chirographum praesens et publice dictum egerit, condemnabitur in perpetuum.«



CAP. CXXII.

Ambrosius in Epistola ad Titum inter caetera sic ait (in cap. II): »Juniores similiter,« etc., usque ad verba probat factis.



CAP. CXXIII.

Item in Epistola ad Timotheum: »Unius uxoris [Col. 0729A] virum (I Tim. III). Quamvis secundam numero uxorem non sit haberi prohibitum, ut tamen quis dignus ad episcopatum sit, etiam licitum debet spernere propter sublimitatem ipsius ordinis, quia caeteris melior debet esse qui cupidus est sedis illius: sobrium, pudicum, hospitalem, docibilem, non obnoxium vino, non verberatorem, sed modestum; non litigiosum, non asperum, domum suam bene regentem, filios habentem subditos cum omni charitate (Ibid.). Talem hominem qui haec custodiat quae enumerat bona, creari debere dicit episcopum. Haec enim signa sunt dignitatis episcopalis. Si quis autem potiora sectatus, et corpus et animam suam Deo dicaverit, ne se copulet matrimonio, tanto magis dignior fiet; ideo enim inferiorem posuit, ut de potiore [Col. 0729B] nemo dubitaret.«



CAP. CXXIV.

Item idem in eadem, post pauca: »Diaconos pari modo pudicos, non bilingues, non vino multo deditos, non turpibus lucris vacantes, habentes mysterium fidei in conscientia pura. Et hi autem probentur primum, et sic ministrent sine crimine. Qui tanta cura diaconos eligendos praecipit, quos constat ministros esse sacerdotum, quales vult esse episcopos, nisi sicut ipse ait, irreprehensibiles? Negotia tamen publica, turpia, vilia non habentes. Scit enim negotiari, ut accipiant lucra, nec aliud profitetur quam gerit. Turpia autem lucra haec dicit esse, si sub pia professione quaestibus studeatur. Turpis enim deprehenditur cum se purum ostentat. Post episcopum [Col. 0729C] tamen diaconatus ordinationem subjicit: quare? nisi quia episcopi et presbyteri una ordinatio est, uterque enim sacerdos est; sed episcopus primus est, ut omnis episcopus presbyter sit, non tamen omnis presbyter episcopus; hic enim episcopus est, qui inter presbyteros primus est. Denique Timotheum presbyterum ordinatum significat; sed quia ante se alterum non habebat, episcopus erat. Unde et quemadmodum episcopum ordinet, ostendit; neque enim fas erat aut licebat ut inferior ordinaret majorem: nemo enim tribuit quod non accepit.«



CAP. CXXV.

Item in eadem, post pauca: »Diacones sint unius uxoris viri, etc., usque ad, actores Dei sunt.«



CAP. CXXVI.
[Col. 0729D]

Item Ambrosius in libro primo de Officiis ministrorum (hoc capitulum non occurrit in lib. I Offic. S. Ambrosii): »Viduarum ac virginum domos, nisi visitandi gratia juniores adire non opus est: et hoc cum senioribus, hoc est, vel cum episcopo, vel, si gravior est causa, cum presbyteris. Quid necesse est ut demus saecularibus obtrectandi locum? Quid opus est ut illae quoque visitationes crebrae accipiant auctoritatem? Quid si aliqua illarum forte labatur? Cur alieni lapsus subeamus invidiam? Quam multos etiam fortes illecebra decepit? quanti non dederunt errori locum, et dederunt suspicioni? Cur non illa [Col. 0730A] tempora, quibus ab ecclesia vacas, lectioni impendas? Cur non Christum revisas, Christum alloquaris, Christum audias? Illum alloquimur cum oramus, illum audimus cum divina legimus oracula. Quid nobis cum alienis domibus? Una est domus quae omnes capit; illi potius ad nos conveniant, qui nos requirunt. Quid nobis cum fabulis? Ministerium altaribus Christi, non obsequium hominibus deferendum recepimus. Humiles decet esse, mites, mansuetos, graves, patientes: modum nos tenere in omnibus vel tacitus vultus, vel sermo annuntiet.«



CAP. CXXVII.

Item idem in eodem libro (cap. 50, sub init.): »De castimonia autem quid loquar, quando una tantum nec repetita permittitur copula, etc., usque ad [Col. 0730B] verba quod est temperantiae.«



CAP. CXXVIII.

Hieronymus in Epistola ad Titum (ad cap. I), sic de pudicitia dicit inter caetera: »Oportet autem illum et testimonium habere bonum ab his qui foris sunt, ut non in opprobrium incidat, et laqueum diaboli (I Tim. III). Quod autem ait, unius uxoris vir (Ibid.), sic intelligere debemus, ut non omnem monogamum digamo putemus esse meliorem, sed quo is possit ad monogamiam et continentiam subditos cohortari, qui sui exemplum praeferat in docendo, etc., usque ad, necessitati carnis indulgeat.«



CAP. CXXIX.

Item idem in eadem, post pauca: »Sit autem episcopus et pudicus, quem Graeci vocant, et [Col. 0730C] Latinus interpres, verbi ambiguitate deceptus, pro pudico prudentem transtulit. Si autem laicis imperatur ut propter orationem abstineant se ab uxorum coitu, quid de episcopo sentiendum est, qui quotidie pro suis populique peccatis? etc., usque ad, sint regula veritatis.«



CAP. CXXX.

Item idem in eadem, post pauca (ad cap. II): »Te ipsum, inquit, formam praebens bonorum operum. Nihil prodest aliquem exercitatum esse in dicendo, et ad loquendum trivisse linguam, nisi plus exemplo docuerit quam verbo. Denique qui impudicus est, quamvis disertus sit, si ad castitatem audientes cohortetur, sermo ejus infirmus est, et auctoritatem non habet cohortandi. Et e contrario quamvis sit [Col. 0730D] rusticanus et tardus ad loquendum, si castus fuerit, exemplo suo homines potest ad vitae similitudinem compellere, etc., usque ad, in incorruptione et in pudicitia.«



CAP. CXXXI.

Hieronymus in Apologetico ad Pammachium, inter caetera ita de pudicitia disputat (epist. 50, ante med., tom. II, p. 133). »In fine quoque comparationem nuptiarum et virginum, disputationem nostram hoc sermone conclusimus: Ubi bonum et melius est, ibi boni et melioris non unum est praemium; et, ubi non unum praemium, ibi utique dona diversa. Tantum est igitur inter nuptias et virginitatem, quantum inter non peccare et benefacere; imo ut levius dicam, [Col. 0731A] quantum inter bonum et melius, etc., usque ad, unusquisque ferre potest.«



CAP. CXXXII.

Item Hieronymus in eodem Apologetico post pauca: »Nulli dubium est, sacerdotes de Aaron et Eleazar, et Phinees stirpe generatos, qui cum et ipsi uxores habuerint, recte nobis opponerentur, si errore Encratitarum contenderemus matrimonia reprobanda,« etc., usque ad, in gradu tertio ponerem.



CAP. CXXXIII.

Item idem in eodem, post pauca: »Nunc vero cum interpres magis Apostoli fuerim quam dogmatis, et commentatoris sim usus officio, quidquid durum videtur, ei magis magisque imputetur quem exposuimus, [Col. 0731B] quam nobis qui exposuimus,« etc., usque ad, potius quam aliorum obscuram diligentiam.



CAP. CXXXIV.

De virginibus, nuptis, viduis, monogamis, bigamis, trigamis, etc., in eodem, post pauca: »Tument contra me mariti quare dixerim: Oro te, quale illud bonum est, quod orare prohibet, quod corpus Christi accipere non permittit? Quando impleo mariti officium, non impleo continentis,« etc., usque ad, nec sensum, nec verba mutavi.



CAP. CXXXV.

Item idem, in fine ejus Apologetici: »Igitur hoc extrema voce protestor, me nec damnasse nuptias nec damnare, respondisse adversario, non meorum [Col. 0731C] insidias formidasse. Virginitatem autem in coelum fero, non quia habeo, sed quia magis miror quod non habeo. Ingenua et verecunda confessio est, quo ipse careas, id in aliis praedicare,« etc., usque ad finem Apologiae.



CAP. CXXXVI.

Item Hieronymus in libro I contra Jovinianum, inter caetera sic dicit: »Vis scire quid velit Apostolus? Junge quod sequitur: Volo autem omnes homines esse ut meipsum (I Cor. VII, 7). Beatus qui Pauli similis fuerit; felix qui audit Apostolum praecipientem, non ignoscentem. Hoc, inquit, volo, hoc desidero ut imitatores mei sitis, sicut et ego Christi (I Cor. IV, 16). Ille virgo de virgine, de incorrupta [Col. 0731D] incorruptus; nos quia homines sumus, et nativitatem Salvatoris non possumus imitari, imitemur saltem conversationem, etc., usque ad, sed simplex per se bonum volo.«



CAP. CXXXVII.

Item idem in eodem, post pauca: »Quanta felicitas non uxoris esse servum, sed Christi; non carni servire, sed spiritui. Qui enim adhaeret Domino, unus Spiritus est (I Cor. VI, 17). Ac ne forsitan in eo quod supra dixerat: Servus vocatus es, non sit tibi curae, sed etsi potes liber fieri, magis utere (I Cor. VII, 16), suggillasse continentiam videretur, et in famulatum tradidisse nos conjugum, infert sententiam quae omnem cavillationem amputet: Pretio empti estis, nolite [Col. 0732A] fieri servi hominum (Ibid., 23), etc., usque ad instantem necessitatem.«



CAP. CXXXVIII.

Item idem in eodem post pauca: »Ideo plus amat virgines Christus, quia sponte tribuunt quod sibi non fuerat imperatum, majorisque gratiae est offerre quod non debeas, quam reddere quod exigaris. Apostoli, uxoris onere contemplato: Si talis est, inquiunt, causa hominis cum uxore, non expedit nubere (Matth. XIX, 10). Quorum Dominus sententiam probans: Recte quidem, ait, sentitis, quod non expediat homini ad coelorum regna tendenti accipere uxorem; sed difficilis res est, et non omnes capiunt verbum istud, verum quibus datum est (Ibid, 11).«



CAP. CXXXIX.
[Col. 0732B]

Item idem in eodem, post pauca: »Simulque tractanda sententia est: Qui se, inquit, castraverunt propter regnum coelorum (Matth. XIX, 12). Si castrati mercedem habent regna coelorum, ergo qui se non castraverunt, locum non possunt accipere castratorum. Qui potest, inquit, capere capiat (Ibid.). Grandis fidei est, grandisque virtutis, Dei templum esse purissimum, totum se holocaustum offerre Domino, et juxta eumdem Apostolum esse sanctum et corpore et spiritu, etc., usque ad liber ad extremum solutus.«



CAP. CXL

Item idem in eodem, post pauca: »Ad maritos veniam. Tempus breve est (I Cor. VII, 29), Dominus prope. Etiamsi nongentis viveremus annis, ut [Col. 0732C] antiqui homines, tamen breve putandum esset quod haberet aliquando finem, et esse cessaret. Nunc vero cum brevis sit non tam laetitia, quam tribulatio nuptiarum, quid accipimus uxores quas cito cogimur amittere?« etc., usque ad, sollicitudinum partes, miseriarumque distractus.



CAP. CXLI.

Item idem in eodem, post pauca: »Primus Adam monogamus, secundus agamus: qui digamiam probant, exhibeant tertium Adam digamum, quem sequantur. Verum fac ut concesserit Paulus secunda matrimonia. Et eadem lege et tertia concedit et quarta, et quotiescunque vir moritur. Multa compellitur Apostolus velle quae non vult, etc., usque ad, [Col. 0732D] juxta imaginem Creatoris sui.«



CAP. CXLII.

Item idem in eodem, post pauca: »Non enim potest Domini servire militiae servus uxoris, etc., usque ad, in terram repromissionis induxit.«



CAP. CXLIII.

Item idem in eodem, post pauca: »Verum jam tempus est ut castitatis Jesu vexillum levemus, etc., usque ad, Salvatoris auxilio coopertos.«



CAP. CXLIV.

Item idem in eodem, post pauca: »Cumque in sepulturam Jesu liber qui ex nomine ejus apellatur expletus sit, rursum in Judicum volumine quasi vivens [Col. 0733A] resurgensque describitur, etc., usque ad, post mortem incipit coronari.«



CAP. CXLV.

Item idem in eodem, post pauca: »Nunquid non habemus potestatem manducandi et bibendi, aut sorores mulieres circumducendi? Ubi de comedendo et bibendo, et de ministratione sumptuum praemittitur, et de mulieribus sororibus sic infertur, perspicuum est non uxores intelligi debere, sed eas, ut diximus, quae de sua substantia ministrabant, etc., usque ad, nihil tale Scriptura significat.«



CAP. CXLVI.

Item idem in eodem, post pauca: »Possumus autem de Petro dicere, quod habuerit socrum eo tempore [Col. 0733B] quo credidit, et uxorem jam non habuerit,« etc., usque ad, mater Virgo virgini discipulo commendatur.



CAP. CXLVII.

Item idem in eodem, post pauca: »Sicut in ligno vermis, ita perdit virum suum uxor malefica (Prov. XXV). Si autem asserueris hoc de malis dictum esse conjugibus, et ego tibi breviter respondebo. Quae enim mihi incumbit necessitas venire in dubium, utrum mala sit an bona futura quam duxero?« etc., usque ad, de aedibus suis, id est, de Ecclesia.



CAP. CXLVIII.

Item idem in eodem, post pauca: »Aut permitte sacerdotibus exercere opera nuptiarum, ut idem [Col. 0733C] sint virgines quod mariti; aut si sacerdotibus uxores non licet tangere, in eo sancti sunt, quia imitantur pudicitiam virginalem. Sed et hoc inferendum: si laïcus et quicunque fidelis orare non potest, nisi careat officio conjugali; sacerdoti, cui semper pro populo offerenda sunt sacrificia, semper orandum est. Si semper orandum, ergo semper carendum matrimonio. Nam et in veteri lege qui pro populo hostias offerebant, non solum in domibus suis non erant, sed purificabantur ad tempus ab uxoribus separati, et vinum et siceram non bibebant, quae solent libidinem provocare.«



CAP. CXLIX.

Item idem in eodum, post pauca: »Oportet ergo episcopum irreprehensibilem esse (I Tim. III), ut nulli [Col. 0733D] vitio mancipatus sit. Unius uxoris virum, qui unam uxorem habuerit, non qui habeat. Sobrium, sive, ut melius in Graeco dicitur, vigilantem, id est ; pudicum, hoc enim significat ; ornatum et castitate et moribus; hospitalem, ut imitetur Abraham, et cum peregrinis, imo in peregrinis Christum suscipiat, etc., usque ad, non qui nobilior, sed qui fortior est.«



CAP. CL.

Item idem in eodem, post pauca: »Ergo, fratres, debitores sumus non carni, ut secundum carnem vivamus. Si enim secundum carnem vixeritis, moriemini, etc.,« usque ad, serviamus in Evangelio novo Adam.



CAP. CLI
[Col. 0734A]

Item idem in eodem, post pauca: »Aestimo quod qui uxorem habet, quandiu revertitur ad id ipsum, ne tentet eum Satanas, in carne seminet, et non in spiritu,« etc., usque ad, his copulemur, haec sequamur.



CAP. CLII.

Item idem in eodem, post pauca: »Transeamus ad Jacobum qui frater Domini dicebatur, tantae sanctitatis, tantaeque justitiae et perpetuae virginitatis, ut Josephus quoque historicus Judaeorum propter hujus necem subversam Hierosolymam referat,« etc., usque ad, in se virgine dedicaverit.



CAP. CLIII.

[Col. 0734B] Item idem in eodem, post pauca: »Charissimi, nunc filii Dei sumus, et necdum apparuit quid futuri simus. Scimus autem quoniam, si apparuerit, similes ei erimus, quia videbimus eum sicut est (I Joan. III). Et omnis qui hanc habet spem, castificat semetipsum, sicut et ille castus est,« etc., usque ad haec verba, ad comparationem, etc., esse pollutos.



CAP. CLIV.

Item idem in eodem, post pauca: »Infinitum est de Evangelio virginum exponere sacramentum quinque stultarum et quinque sapientium. Hoc solum nunc dico, quod quomodo absque caeteris operibus virginitas sola non salvat, sic omnia opera absque virginitate, puritate, continentia, castitate imperfecta [Col. 0734C] sunt,« etc., usque ad, de divinis libris exempla praebuimus.



CAP. CLV.

Item Hieronymus in libro secundo contra Jovinianum, sic dicit: »Chaeremon stoicus, vir eloquentissimus, narrat de vita antiquorum Aegypti sacerdotum, quod omnibus mundi negotiis curisque postpositis semper in templo fuerint, et rerum naturas causasque ac rationes siderum contemplati sunt; nunquam mulieribus se miscuerint, nunquam cognatos et propinquos, nec liberos quidem viderint. Et ex eo tempore quo coepissent divino cultui deservire, carnibus et vino semper abstinuerint, propter tenuitatem sensus et vertiginem capitis, quam ex parvo cibo patiebantur, et maxime propter [Col. 0734D] appetitus libidinis, qui ex his cibis et ex hac potione nascuntur. Pane raro vescebantur, ne onerarent stomachum,« etc., usque ad, proprium volumen edidit.



CAP. CLVI.

Item idem in eodem: »Diximus de nuptis, viduis, virginibus; virginitatem viduitatem praetulimus matrimonio,« etc., usque ad, ruina stantium metus sit.



CAP. CLVII.

Origenes in libro tertio Levitici (sive homil. 3 in cap. III), inter caetera sic dicit: »Anima quaecunque tetigerit omnem rem immundam, aut morticinum jumentorum immundorum, et latuerit eum, et inquinatus [Col. 0735A] est; aut si tetigerit ab immunditia hominis ab omni immunditia ex qua inquinetur (Lev. V, 2), etc. Haec quidem apud Judaeos indecenter satis et inutiliter observantur. Ut quid enim immundus habeatur qui contigerit, verbi causa, animal mortuum, aut corpus hominis defuncti? Quid si prophetae corpus sit? Quid si patriarchae, vel etiam ipsius Abrahae corpus? Quid si et ossa contigerit Samuelis, immundus erit? Quid si Elisei ossa contingat quae mortuum suscitant? immundus erit ille qui contingit, et immundum faciunt ossa prophetae etiam illum ipsum quem a mortuis suscitant? (IV Reg. XIII.) Vide quam inconveniens sit Judaica intelligentia. Sed nos videamus primo quid sit tangere, et quid sit tactus qui faciat immundum. Apostolus dicit: Bonum est [Col. 0735B] homini mulierem non tangere (I Cor. VII). Hic tactus immundus est; hoc est enim illud quod Dominus in Evangelio dixit: Si quis viderit mulierem ad concupiscendum, jam moechatus est eam in corde suo (Matth. VII). Tetigit enim cor ejus concupiscentiae vitium, et immunda facta est anima ejus. Si quis ergo hoc modo tangit aliquam rem, id est, vel per mulieris concupiscentiam, vel per pecuniae cupiditatem, vel alio quolibet peccati desiderio, immundum tetigit et inquinatus est. Oportet ergo te, si quid tale tetigeris, scire quomodo offeras sacrificium, secundum ea quae in superioribus memoravimus, ut mundus effici possis. Vis tibi ostendam quae est anima quae tetigit immundum, et immunda facta est, et rursum tetigit mundum, et facta est munda? [Col. 0735C] Illa quae profluvium sanguinis passa est, et erogavit omnem substantiam suam in medicos, nec aliquid proficere potuit, per immunditiam peccati in hoc devoluta est. Tetigerat enim peccatum, et idcirco flagellum carnis acceperat; sed posteaquam fide plena tetigit fimbriam Jesu, stetit fluxus sanguinis ejus, et repente facta est munda, quae ante per tantum tempus vixit immunda. Et quemadmodum cum tetigisset Dominum et Salvatorem, dixit ipse: Quis me tetigit? Ego enim sensi virtutem exisse de me (Matth. IX), illam sine dubio virtutem intelligimus quae mulierem sanaverat et fecerat eam mundam; sic intelligendum est, quia si quis contigerit peccatum, exeat ex ipso peccato virtus quaedam maligna, quae eum qui se contigit faciat immundum. Et hoc est [Col. 0735D] vere contigisse immundum. Simili ratione etiam de morticino hominis, vel de morticino pecoris mundi aut immundi dicendum est.«



CAP. CLVIII.

Item idem in libro quinto Levitici (homil. 5):

Consequens est, ut secundum imaginem ejus qui sacerdotium Ecclesiae dedit, etiam ministri et sacerdotes Ecclesiae peccata populi accipiant, et ipsi imitantes magistrum, remissionem populo peccatorum tribuant. Debent ergo et ipsi Ecclesiae sacerdotes ita perfecti esse, et in officiis sacerdotalibus eruditi, ut peccata populi in loco sancto in atriis tabernaculi testimonii, ipsi non peccando consumant. [Col. 0736A] Quid autem est in loco sancto manducare peccatum? Locus erat sanctus in quem pervenerat Moyses, secundum quod dictum est ad eum: Locus enim in quo stas terra sancta est (Exod. III). Similiter ergo et in Ecclesia Dei locus sanctus est, fides perfecta, et charitas de corde puro, et conscientia bona. Qui in his stat in Ecclesia, in loco se sancto stare cognoscat. Neque enim in terra quaerendus est locus sanctus, in quo semel data sententia est a Deo dicente: Maledicta terra in operibus tuis (Gen. III). Fides ergo integra, et sancta conversatio locus est sanctus. In hoc itaque loco positus sacerdos Ecclesiae, populi peccata consumat, ut hostiam jugulans verbi Dei, et doctrinae sanae victimas offerens, purget a peccatis conscientias auditorum.«



CAP. CLIX.
[Col. 0736B]

Item idem in eodem libro: »Discant sacerdotes Domini qui Ecclesiis praesunt, quia pars eis data est cum his quorum delicta repropitiaverint. Quid autem est repropitiare delictum? Si assumpseris peccatorem, et monendo, hortando, docendo, instruendo, adduxeris eum ad poenitentiam, ab errore correxeris, a vitiis emendaveris, et effeceris eum talem, ut ei converso propitius fiat Deus, pro delicto repropitiasse diceris. Si ergo talis fueris sacerdos, et talis fuerit doctrina tua et sermo tuus, pars tibi datur eorum quos correxeris; ut illorum meritum tua merces sit, et illorum salus tua gloria. Aut non et Apostolus haec ostendit, ubi dicit: Quia quod superaedificaverit quis, mercedem accipiet (I Cor. III, [Col. 0736C] 14)? Intelligant igitur sacerdotes Domini, ubi est eis data portio, et in hoc vacent, atque his operam dent; non se inanibus et superfluis actibus implicent, sed sciant se in nullo alio partem habituros apud Deum, nisi in eo quod offerunt pro peccatis; id est, quod a via peccati converterint peccatores. Notandum etiam illud est, quod quae offeruntur in holocaustum, interiora sunt; quod vero exterius est, Domino non offertur. Pellis Domino non offertur, nec cedit in holocautomata.«



CAP. CLX.

Item idem in libro sexto Levitici (Homil. 6): »Requiritur enim in ordinando sacerdote et praesentia populi, ut sciant omnes et certi sint qui praestantior [Col. 0736D] est ex omni populo; qui doctior, qui sanctior, qui omni virtute eminentior, ille deligitur ad sacerdotium, et hoc astante populo, ne qua postmodum retractatio cuiquam, ne quis scrupulus resideat. Hoc est autem quod et Apostolus praecipit in ordinatione sacerdotis, dicens: Oportet autem eum et testimonium habere bonum ab his qui foris sunt (I Tim. III). Ego tamen et amplius aliquid video in eo quod dicit, quia convocavit Moyses omnem synagogam, et puto quod convocare synagogam, hoc sit colligere omnes animi virtutes in unum, et congregare in unum virtutes, ut cum sermo de sacerdotalibus sacramentis habetur, vigilent omnes animi virtutes, et intentae sint, ut nihil in his sapientiae, [Col. 0737A] nihil scientiae, nihil desit industriae, sed adsit omnis multitudo sensuum, adsit omnis congregatio sanctarum cogitationum, ut quid sit pontifex, quid unctio, quid indumenta ejus conferant, intra sacrarium cordis sui possit advertere.«



CAP. CLXI.

Item idem in eodem libro: »Octava species ibi ponitur campestre, sive, ut alibi legimus, femoralia linea, de quo hic inter caetera siluit indumenta. Quid ergo dicemus? Oblivionem dabimus in verbis Spiritus sancti, ut cum caetera omnia secundo enarraverit, una eum species superius dicta latuerit? Non audeo haec de sacris sentire sermonibus, sed videamus ne forte quoniam in superioribus diximus hoc genus indumenti indicium castitatis videri, quo [Col. 0737B] vel femora operiri vel constringi renes videntur ac lumbi, ne forte, inquam, non semper in illis qui tunc erant sacerdotes has partes dicat esse constrictas. Aliquando enim et de posteritate generis et de successu sobolis indulgetur, sed ego in sacerdotibus Ecclesiae hujusmodi intelligentiam non introduxerim. Alio namque rem video currere sacramento. Possunt enim et in Ecclesia sacerdotes et doctores filios generare, sicut et ille qui dicebat: Filioli mei, quos iterum parturio, donec formetur Christus in vobis (Gal. IV, 19). Et iterum alibi dicit: Tametsi multa millia paedagogorum habeatis in Christo, sed non multos patres. Nam in Christo Jesu per Evangelium ego vos genui (I Cor. IV, 15). Isti ergo doctores Ecclesiae in hujusmodi generationibus procreandis aliquando [Col. 0737C] constrictis femoralibus utuntur, et abstinent a generando, cum tales invenerint auditores in quibus sciant se fructum habere non posse. Denique et in Actibus apostolorum refertur de quibusdam: Quod non potuimus, inquit, in Asia verbum Dei loqui (Act. XVI). Hoc est imposita habuisse femoralia, et continuisse se ne filios generarent, quia scilicet tales erant auditores, in quibus et semen periret, et non posset haberi successio. Sic ergo Ecclesiae sacerdotes cum incapaces aures viderint, aut cum simulatos inspexerint, et hypocritas auditores, imponant campestre, utantur femoralibus, non pereat semen verbi Dei, quia et Dominus eadem mandat et dicit: Nolite mittere sanctum canibus, neque margaritas vestras [Col. 0737D] ante porcos, ne forte conculcent eas pedibus, et conversi rumpant vos (Matth. VII, 6).«



CAP. CLXII.

Isidorus, Spalensis Ecclesiae episcopus, in libro Officiorum secundo (cap. 5) sic dicit: »Quod vero unius virginalis matrimonii sint qui eligantur in ordinem pontificatus, et in veteri lege mandatum est, et plenius scribit Apostolus dicens: Unius uxoris virum. Sacerdotem enim quaerit Ecclesia aut de monogamia ordinatum, aut de virginalitate sanctum. A digamo autem aufertur agere sacerdotium. Porro quod episcopus non ab uno, sed a cunctis provincialibus episcopis ordinatur, id propter haereses agnoscitur institutum, ne aliquid [Col. 0738A] contra fidem Ecclesiae unius tyrannica auctoritas moliretur. Ideoque ab omnibus convenientibus instituitur, ut non minus a tribus praesentibus, caeteris tamen consentientibus testimonio litterarum. Huic autem dum consecratur, datur baculus, ut ejus indicio subditam plebem vel regat vel corrigat, vel infirmitates infirmorum sustineat. Datur et annulus propter signum pontificalis honoris, vel signaculum secretorum.«



CAP. CLXIII.

Item idem in eodem libro: »Qui enim erudiendis atque instituendis ad virtutem populis praeerit, necesse est ut in omnibus sanctus sit, et in nullo reprehensibilis habeatur,« etc., usque ad, distributione secreta.



CAP. CLXIV.
[Col. 0738B]

Item idem in eodem libro (cap. 17): »Pergant igitur virgines viam sublimitatis, pede humilitatis sequantur Christum, tenendo perseveranter quod voverunt ardenter: ita ut professi hac servata integritate, caeteris etiam moribus congruant, sine quibus procul dubio otiosa et inanis manet virginitas,« etc., usque ad, carnem vincere potuerunt.



CAP. CLXV.

Item idem in eodem libro: »Ante adventum quippe Christi conjugia placuere Deo, post adventum virginitas,« etc., usque ad, coelum adimpleatur.



CAP. CLXVI.

In Vita beati Basilii, Caesariensis archiepiscopi, [Col. 0738C] quae de Graeco in Latinum a quodam Graeco vocabulo Euphemio est veraciter de verbo ad verbum translata, inter caetera sic legitur (Exstat apud Surium, qui stylum mutavit): »Convenientes ergo coetus episcoporum, sancti Spiritus cooperatione elegerunt Basilium ad episcopatus sedem; et consecratus gubernabat Ecclesiam Dei providentia. Post quoddam autem tempus postulavit Deum, ut daret illi gratiam atque intellectum, propriis sermonibus offerre insanguineum sacrificium illi, et venire super eum sancti Spiritus adventum. Post dies vero sex sicut in exstasi factus, adventu sancti Spiritus septima die apprehendente, coepit ministrare Deo per singulos dies. Et post aliquod tempus fide et oratione [Col. 0738D] coepit propria manu scribere ministrationis mysteria; atque in una nocte adveniens ei Dominus in visione cum apostolis, propositionem panis faciens in sancto altari, excitavit Basilium dicens ei: Secundum tuam postulationem repleatur os tuum laude, ut per proprios sermones offeras insanguineum sacrificium. Qui non ferens oculis visionem, surrexit cum tremore, et accedens ad sanctum altare, coepit dicere, scribens in charta sic: Repleatur os meum laude, ut hymnum dicat gloriae tuae, Domine Deus, qui creasti nos et adduxisti in vitam hanc, et caeteras orationes sancti ministerii. Et post finem orationum exaltavit panem, sine intermissione orans et dicens: Respice, Domine Jesu Christe Deus noster, ex sancto habitaculo tuo, et veni ad sanctificandum nos, qui [Col. 0739A] sursum Patri consedes, et hic nobis invisibiliter coes. Dignare potenti manu tua tradere nobis, et per nos omni populo sancta sanctis. Populus respondit: Unus sanctus, unus Dominus Jesus Christus cum sancto Spiritu in gloria Dei Patris, Amen. Et dividens panem in tres partes, una quidem communicavit cum timore multo; alteram autem reservavit consepeliri sibi; tertiam vero imponens columbae aureae, pependit super altare.«



CAP. CLXVII.

Et post pauca ita scribitur: »Sancta exaltante sancto Basilio, signum non fuit factum sicut erat solitum, moveri videlicet columbam, quae cum sacramento Dominico pendebat super altare, semper ad exaltationem sancti sacrificii moveri ter solens. [Col. 0739B] Et cogitante eo quid hoc esset, vidit unum ventilantium diaconem innuentem mulieri inclinatae deorsum; et transponens eum de altari, infra ecclesiam jussit custodiri; et ita videns sancti Spiritus adventum, hortatus est omnem populum septem diebus ibidem in oratione manere.«



CAP. CLXVIII.

Ad augmentandum [a 1Kb] totius pudicitiae nitorem beatus Joannes evangelista ita concludendo exsequitur, dicens: . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .



CAP. CLXIX.

De his qui ecclesiastica jejunia absque necessitate dissolvunt, in concilio Gangrensi ita scriptum est. . . [Col. 0739C] . . . . . . . . . . . . . . . . . . . . . . . . . . . .



CAP. CLXX.

De hoc quod Ecclesia Romana reprehenditur a Graecis quare jejunium agat in Sabbatis, Innocentius papa hoc rationabiliter defendit in Decretalibus, cap. 4, sic dicens (epist. 1 Decent. episcopo Eugubino): »Sabbato vero jejunandum esse ratio evidentissima demonstrat. Nam si diem Dominicum ob venerabilem resurrectionem Domini nostri Jesu Christi non solum in Pascha celebramus, verum etiam per singulos circulos hebdomadarum ipsius diei imaginem frequentamus, ac sexta feria propter passionem Domini jejunamus, Sabbatum praetermittere non debemus, qui inter tristitiam atque laetitiam [Col. 0739D] temporis illius videtur inclusus. Nam utique constat apostolos biduo isto et in moerore fuisse, et propter metum Judaeorum se occuluisse. Quod utique non dubium est in tantum eos jejunasse biduo memorato, ut traditio Ecclesiae habeat isto biduo sacramenta penitus non celebrari. Quae forma utique per singulas tenenda est hebdomadas, propter id quod commemoratio diei illius semper est celebranda. Quod si putant semel atque uno Sabbato jejunandum, ergo et Dominicum, et sexta feria semel in Pascha erit utique celebrandum. Si autem Dominici [Col. 0740A] diei ac sextae feriae per singulas hebdomadas reparanda imago est, dementis est bidui agere consuetudinem Sabbato praetermisso, cum non disparem habeat causam; a sexta videlicet feria, in qua Dominus passus est, quando et ad inferos fuit, ut tertia die resurgens redderet laetitiam post biduanam tristitiam praecedentem. Non ergo nos negamus sexta feria jejunandum, sed dicimus et sabbato hoc agendum, quia ambo dies tristitiam apostolis, vel his qui Christum secuti sunt, induxerunt. Qui die Dominico hilarati, non solum ipsum festivissimum esse voluerunt, verum etiam per omnes hebdomadas frequentandum esse duxerunt.«



CAP. CLXXI.

De hac re sciscitanti Lucino Hieronymus respondens, [Col. 0740B] inter caetera rescripta epistolae, sic dicit (epist. 28): »De Sabbato quod quaeris utrum jejunandum sit, et de eucharistia an accipienda quotidie, quod Romana Ecclesia et Hispaniae observare prohibentur, scripsit quidem et Hippolytus vir disertissimus, et carptim diversi auctores in variis auctoribus edidere; sed ego illud breviter te admonendum puto: traditiones ecclesiasticas, praesertim quae fidei non officiant, ita observandas, ut a majoribus traditae sunt, nec aliarum consuetudinem, aliarum contrario more subvertit. Atque utinam omni tempore jejunare possemus. Quod in Actibus apostolorum diebus Pentecoste, et die Dominico apostolum Paulum et cum eo credentes fecisse legimus; nec tamen Manichaeae haereseos accusandi sunt, cum carnalis cibus praeferri [Col. 0740C] non debuerit spiritali. Eucharistiam quoque absque condemnatione nostri, et pungente conscientia, semper accipere, et Psalmistam audire dicentem: Gustate et videte quoniam suavis est Dominus (Psal. XXXIII, 9). Et cum eo canere: Eructavit cor meum verbum bonum (Psal. XLIV, 2). Nec hoc dico quo festis diebus jejunandum putem, et contextas in quinquaginta diebus ferias auferam, sed unaquaeque provincia abundet in sensu suo, et praecepta majorum leges apostolicas arbitretur.«



CAP. CLXXII.

Item Isidorus, Spalensis episcopus, in primo libro Officiorum (cap. 42 et 43), de diversorum dierum ac temporum jejuniis inter caetera sic disputat: [Col. 0740D] »Praeter haec autem legitima tempora jejuniorum, omni sexta feria propter passionem Domini a quibusdam jejunatur. Sed et sabbati dies a plerisque propter quod in eo Christus jacuit in sepulcro, jejunio consecratus habetur, scilicet ne Judaeis exsultando praestetur, quod Christus sustulit moriendo,« etc. usque ad finem, cap. 43.



CAP. CLXXIII.

In concilio Laodicensi, cap. 1 (cap. 50, ex interpret. Dionysii Exigui): Non debere jejunium solvi in quinta feria majoris septimanae. »Quod non oporteat [Col. 0741A] in Quadragesima in ultima septimana quinta feria jejunium solvere, totamque Quadragesimam sine veneratione transire, magisque conveniat omnem Quadragesimam districto venerari jejunio.«

Si ergo non oportet, ut hoc censetur concilio, solvi jejunium in Coena Domini, multo magis est indecens id agendum in quinta et septima feria per reliquas Quadragesimae hebdomadas.



CAP. CLXXIV.

Quod etiam quaeritur cur non cessamus octo hebdomadibus ante Pascha a carnium esu, et septem a caseo et ovis; ad hoc breviter respondendum, quia in Quadragesimali jejunio nos perfectius Dominum imitamur, qui eosdem dies continuatim, ut ipse Dei Filius, jejunamus, non dirimentes, nec interrumpentes [Col. 0741B] spatium abstinentiae et jejunii, sicut in Evangelio legitur: Et cum jejunasset quadraginta diebus et quadraginta noctibus, postea esuriit (Matth. IV, 2). Non dixit evangelista quod in una quaque hebdomada, quinta et septima feria jejunium solverit, aliis diebus abstinens, ut Graeci facere dicuntur, sed ipsis quadraginta diebus ex asse et per ordinem jejunans, tum demum esurierit. Dicendum etiam quia sive per octo hebdomadas jejunetur, solvendo jejunium in singulis quinta et septima feria, et die Dominica, sive sex hebdomadibus continuatim abstineatur, excepta Dominica, in utroque tempore triginta et sex dies in abstinentia inveniuntur. Unde rationabilius agunt qui, Dominum imitantes, continuatim quadragesimale jejunium exercent, quam qui per aliquam [Col. 0741C] dierum intercapedinem illud peragere videntur. Nam beatus papa Gregorius quadragesimale computans tempus, a capite sex hebdomadarum illud dinumerare incipit, dicens his verbis (homil. 16 in Evang.): »A praesenti etenim die usque ad paschalis solemnitatis gaudia sex hebdomadae veniunt: quarum videlicet dies quadraginta et duo fiunt: ex quibus dum sex dies Dominici ab abstinentia subtrahuntur, non plus in abstinentia quam triginta et sex remanent. Dum vero per trecentos et sexaginta quinque dies annus ducitur, nos autem per triginta et sex dies affligimur, quasi anni nostri decimas Deo damus, ut qui nobismetipsis per acceptum annum viximus, auctori nostro nos in ejus decimis per abstinentiam mortificemus.«



CAP. CLXXV.
[Col. 0741D]

De vario usu abstinentiae diversarum regionum.

De hoc etiam quod quaeritur, quare septem hebdomadibus ante Pascha ab esu casei et ovorum non abstinemus, sed tantummodo sex, dicendum breviter quia talis exactio superflua ex sanctis Scripturis non habet auctoritatem; nam per diversas regiones varius exercetur abstinentiae usus. Aegyptus namque et omnis Palaestina novem hebdomadibus ante Pascha jejunant; insuper et pars Italiae, cui hoc ex animo complacet, tribus diebus in hebdomada per totam Quadragesimam a cibis igne decoctis abstinet, tantummodo diversis fructibus arborum et generibus herbarum, quibus Italia opulenter abundat, [Col. 0742A] in cibo utens abstinentiae perficit votum. Quibus ergo deest diversitas ac multiplicitas fructuum, nequaquam negabitur cibus ab igne decoctus. Germania etiam a lactis et butyri ac casei, et ovorum esu per totam Quadragesimam generaliter non abstinet; excepto quem spontanea attrahit voluntas. Denique nonnulli fuere rationabile judicantes solvere abstinentiam in Coena Domini et Parasceve, quae dies pro dolore apostolorum figuram habet tristitiae, esui ovorum, casei, lactis et butiri indebite et stolide indulgentes. Itaque donec gloria Dominicae resurrectionis vespere sabbati, quae elucescit in prima sabbati, solemniter appropinquet, et unda baptismatis filii lucis renascantur, et Gloria in excelsis Deo et Alleluia praeconetur resurrectionis Christi gloriosam [Col. 0742B] victoriam, et mysticus cereus sancta luce spiritaliter resplendeat, indignum ducit uti hujuscemodi cibis mater Ecclesia, quae a primo Pastore sumpsit magisterii disciplinam. Cum his et aliis modis per multa spatia orbis Quadragesimali tempore ordo abstinentiae confundatur, potissimum et optimum delegit Romana sedes continuare et extendere ante Pascha jejunium in numero quadraginta dierum. Triginta autem et sex diebus in abstinentia computatis, adjunctis et quatuor, qui a capite jejunii incipiunt, egregie compaginamur, et absque ulla reprehensione unimur jejunio Salvatoris nostri, de quo evangelista dicit: Et cum jejunasset quadraginta diebus et quadraginta noctibus, postea esuriit (Matth. IV, 2).



CAP. CLXXVI.
[Col. 0742C]

Sanctus Faustinus episcopus in Dominica ante Quadragesimam, homiliatico sermone secundum morem illius temporis, ita de jejunio varie exsequitur, dicens: »Permotos esse vos credo, fratres dilectissimi, cur a superiore Dominica Quadragesimam percurrimus; et cum hodie sit ejus exordium, cur festivitatem ejus ante unam hebdomadam celebrare coeperimus. Reprehendi non potest observatio ista praepropera: devotionis enim indicium est prius legem exsequi, quam legis statuta cognoscas; et ante obedire praeceptis, quam obedientiae praecepta compellant. Illud amoris est, hoc timoris; hoc imperative exigitur, illud religiose defertur. Ibi donum numeris exhibetur, hic debitum solvitur. Unde et nos religiosum [Col. 0742D] munus exhibuimus Deo dum amplius jejunavimus; reprehendi non potest festinata festivitas; semper enim in gaudiis solemnitatem vota praeveniunt, et futuram laetitiam devotio dum exoptat, anticipat. Non solum igitur irreprehensibiliter, sed et caute factum est. Semper enim in rebus ambiguis oportet addere aliquid amplius ad cautelam; quia quod est amplius, recidi potest; quod minus, non potest prolongari. Sicut in hac observatione factum est, ne quod propter Quadragesimam plus jejunavimus, non minuimus Quadragesimam; integra enim nobis manet. Quod si minus jejunassemus a numero, redintegrare non poteramus ad numerum. Sed fortasse illud in causa est, cur jejunium quod jejunavimus, [Col. 0743A] non proficiat nobis ad Quadragesimam. Proficiet plane nobis, quia etsi non proficit ad Quadragesimam, proficit ad salutem; si non proficit ad numerum, proficit ad meritum. Cui enim nunquam profuit orare, legere, jejunare? Cui non profuit castitas, sobrietas, mansuetudo? nisi quod illos magis reprehendendos puto, qui cum parati fuerint jejunare, posteaquam audierint solemnitatis ambiguum, neglexerunt jejunare. Demonstrarunt utique non se volentes religiose vivere, sed coactos. Veriti sunt, credo, ne, quinque dierum jejuniis prolongatis, caro eos corpusque deficeret, et exiles ac tenues Quadragesimae abstinentiam tolerare non possent. Audiant igitur refecti pariter ac robusti, tenues atque pallentes, quia hodie est Quadragesima. Audiant illi, [Col. 0743B] inquam, ut jejunare incipiant, isti ut abstinere non desinant, et communiter in arcam Christi intrare festinent, imo festinent amplius, quia tardius abstinere coeperunt, ut castigatiores et puriores introeant, quia arca Domini in periculis jejunum substentare praevalet, temulentum substentare non novit.«



CAP. CLXXVII.

Item Augustinus in homilia de Quadragesima inter caetera sic dicit (serm. 69 de Temp.): »Sanctus igitur et salutaris Quadragesimae cursus est, quo adducitur ad misericordiam peccator per poenitentiam, justus ad requiem. His enim diebus solito amplius et divinitas miseretur, et delinquentia deprecatur, et justitia promeretur. Patent enim omnia, [Col. 0743C] et coeli ad indulgentiam, et peccator ad confitendum, et lingua ad postulandum. Salutaris, inquam, et mysticus est quadragenarius numerus; nam primum cum mundi faciem iniquitas hominum possideret, tot dierum curriculo Deus effusis de coelo imbribus universam terram diluvio superfudit. Vides ergo jam illo tempore mysterium in figura dispositum. Nam sicut quadraginta diebus pluit ad purgandum mundum, ita et nunc quadraginta diebus miseretur ad hominem purificandum.«



CAP. CLXXVIII.

Quare presbyteri inhibeantur frontes baptizatorum chrismate linire, Innocentius papa in Decretalibus ita dicit, cap. 3 (epist. 1, c. 3): »De consignandis [Col. 0743D] vero infantibus manifestum est, non ab alio quam ab episcopo fieri licere. Nam presbyteri, licet sint secundi sacerdotes, pontificatus tamen apicem non habent. Hoc autem pontificibus solis deberi, ut vel consignent, vel paraclitum Spiritum tradant, non solum consuetudo ecclesiastica demonstrat, verum illa lectio Actuum apostolorum, quae asserit Petrum et Joannem esse directos, qui jam baptizatis tradant Spiritum sanctum. Nam presbyteris, seu extra episcopum, seu praesente episcopo cum baptizant, chrismate baptizatos ungere licet, sed quod ab episcopo fuerit consecratum; non tamen frontem ex eodem oleo signare, quod solis debetur episcopis, cum tradunt Spiritum paraclitum. Verba vero dicere non [Col. 0744A] possum, ne magis prodere videar, quam ad consultationem respondere.«



CAP. CLXXIX.

Legitur etiam in Gestis Romanorum pontificum, quia Silvester papa constituit ut a presbytero neophytus ungeretur, scilicet in cerebro sive in vertice; sic etenim ibi scribitur (in Lib. Pontificali, qui falso ascribitur Damaso papae): »Hic constituit ut baptizatum liniat presbyter chrismate levatum de aqua, propter occasionem transitus mortis.« Quo enim tempore Silvester rexit Romanae sedis Ecclesiam manifestum est, id est, quando Nicaenum concilium celebratum est sub pio imperatore Constantino. Exin ut arbitrari potest, sancti Patres instituerunt ut ungerentur neophyti a presbyteris chrismate consecrato [Col. 0744B] ab episcopo. Quod si id antea agebatur, superfluum videtur constitutum esse a sancto Silvestro, quod jam a catholicis implebatur. Secundum hanc constitutionem suspicari quilibet valet, quod priori tempore de unctione chrismatis pontifex exspectabatur, ut per manus episcopi omnis unctio chrismatis compleretur. Usque ad illud tempus non generaliter omnes baptizabantur, praesertim cum imperatores et principes eorum paganismo detinerentur; ideo facile neophytis poterat occurrere episcopus, vel ipsi ad episcopum venire, quia adhuc Christianitas angusta erat et clanculo agebatur.



CAP. CLXXX

Gelasius papa in ecclesiasticis Institutis, ut presbyteri [Col. 0744C] modum debitum servent, non chrisma conficiant, non consignent, sic dicit cap. 6 (epist. 9): »Nec minus etiam presbyteros contra suum modum tendere prohibemus; nec episcopali fastigio debita sibimet audacter assumere, non conficiendi chrismatis, non consignationis pontificalis adhibendae sibimet arripere facultatem.«



CAP. CLXXXI.

Item in eodem capitulo: »Nec prorsus addubitet, si quidquam ad episcopale ministerium specialiter pertinens suo motu putaverit exsequendum, continuo se presbyterii dignitate et sacra communione privari.«



CAP. CLXXXII.

[Col. 0744D] De hoc quod opponitur, quare clerici barbas radunt, Hieronymus in prima parte Ezechielis (lib. II, cap. 5, init.) exponit: »Et tu, fili hominis, sume tibi gladium acutum quasi novaculam tonsorum (sive radentem pilos) et trahe per caput tuum et barbam tuam; et assumes tibi stateram ponderis, et divides eos. Tertiam partem igni combures in medio civitatis, juxta completionem dierum conclusionis; et tertiam partem concides gladio in circuitu ejus; tertiam vero aliam disperdes in ventum, et gladium nudabo post eos. Et sumes inde parvum numerum, et ligabis eos in summitate pallii. Et ex eis rursum tolles et projicies in medium ignis, et combures eos igni. Ex eo egredietur ignis omnem domum Israel (Ezech. V, 1 seq.). Pro [Col. 0745A] tribus partibus capillorum et pilorum, quarum una comburitur in medio civitatis, alia conciditur gladio in circuitu ejus, tertia vento huc illucque rapienda dispergitur; de qua parum assumitur et ligatur in pallii; et rursum modicum quid partis tertiae mittitur in ignem, de quo egreditur flamma in omnem domum Israel: Septuaginta quatuor partes interpretati sunt. Cumque dixissent: Quartam partem igni combures in medio civitatis, et quartam caedes gladio in medio ejus, et quartam disperges in ventum: quia remanebat eis quarta pars alia: addiderunt de suo: Et quartam partem assumes, et combures eam in medio civitatis: quasi non sit ipsa quae prima, et aliud quid in prima dixerit, aliud in ista quae addita est. Denique et in consequentibus aenigma capillorum in [Col. 0745B] tres partes divisorum, ipse Dominus edisserit per prophetam dicens: Tertia tui pars peste morietur, et fame consumetur in medio tui. Famen et pestilentiam ignem esse significans. Et tertia tui pars gladio cadet in circuitu tuo, foris caedes ac bella describens. Tertiam vero, inquit, partem tuam in omnem ventum dispergam: eos esse demonstrans qui ducendi sunt in captivitatem. Post quos dicit se nudare vel effundere gladium suum, ut nec captivitas novissimum sit malorum, sumereque de ipsis dispersis atque captivis, et ligare in summitate pallii sui eos qui de captivitate redituri sunt in Hierusalem, et ex ipsis quoque tollere aliquam partem, et igni flammaque consumere; significans Macedones, sub quibus habitatores Judaeae, et praecipue Hierusalem, dura perpessi [Col. 0745C] sunt. Quod autem dicit ex eo, id est populo; sive juxta Septuaginta, ex ea, ut subaudiatur urbe Hierusalem, egredietur ignis in omnem domum Israel, Machabaeorum narrat historia, quod quaedam pars Judaeorum se tradidit Antiocho Epiphani, et eum ad persecutionem populi concitavit, et multa alia quae in eadem scribuntur historia, et in Josephi voluminibus, praecipueque dissensione Hyrcani et Alexandri, per quorum occasionem Cnaeus Pompeius cepit Jerusalem, et Romanae ditioni subdidit: posteaque sub Tito et Vespasiano urbs capta, templumque subversum, Et post quinquaginta annos sub Aelio Adriano usque ad solum incensa civitas atque deleta est, ita ut pristinum quoque nomen amiserit. Quomodo autem in caesarie et barba pulchritudinis ac [Col. 0745D] virilitatis indicium est, quae si radantur foeda nuditas apparescit, et universi corporis pars extrema, atque, ut ita dicam, emortua, in capillis ac pilis est, ita Hierusalem et populus ejus emortuus, et a vivo Dei corpore separatus fami ac pestilentiae, caedi et gladio, captivitati ac dispersioni traditur. De qua dispersione sub figura capillorum aliqua pars ligatur in summitate pallii, ut modicum quid rursum tradatur incendio, de quo infinita flamma ac pene universe devastans egreditur in omnem domum Israel.«



CAP. CLXXXIII.

Gregorius papa in libro primo Moralium beati Job [Col. 0746A] (cap. 19), sic inter caetera dicit: »Jeremias insinuat, quod venerunt octoginta viri de Sichem et de Silo, et de Samaria rasi barba et scissis vestibus, squalentes, munera et thus habebant in manu ut offerrent in domo Domini. Egressus autem Ismael filius Nathaniae in occursum eorum de Maspha, incedens et plorans ibat. Cumque occurrisset eis, dixit ad eos: Venite ad Godoliam filium Aicham. Qui cum venissent ad medium civitatis, interfecit eos (Jer. XLI, 6). Barbam quippe radunt, qui sibi de propriis viribus fiduciam subtrahunt; vestes scindunt, qui sibimetipsis in exterioris decoris laceratione non parcunt. Oblaturi in domo Domini thus et munera veniunt, qui exhibere se in Dei sacrificio orationem cum operibus pollicentur. Sed tamen si se in ipsa [Col. 0746B] sanctae devotionis via caute circumspicere nesciunt, Ismael Nathaniae filius in eorum occursum venit: quia nimirum quilibet malignus spiritus, prioris sui, Satanae videlicet exemplo, in superbiae errore generatus, se ad laqueum deceptionis opponit.«



CAP. CLXXXIV.

Item idem in secundo libro Moralium (cap. 10 et 11): »Tunc surrexit Jacob, et scidit vestimenta sua: et tonso capite corruens in terram adoravit. Mos autem veterum fuit, ut quisquis speciem sui corporis capillos nutriendo servaret, eos tempore afflictionis abscideret,« etc., usque ad, quas perdidimus, non habuisse.



CAP. CLXXXV.

[Col. 0746C] »Isidorus, Spalensis episcopus, in libro secundo Officiorum (cap. 4 init.) sic dicit: »Tonsurae ecclesiasticae usus a Nazaraeis, nisi fallor, exortus est: qui prius crine servato, denuo post vitae magnae continentiam, devotione completa caput radebant, et capillos in igne sacrificii ponere jubebantur, scilicet ut perfectionem devotionis suae Domino consecrarent. Horum ergo exempli usus ab apostolis introductus est, ut hi qui divinis cultilius mancipati Domino consecrantur, quasi Nazaraei, id est, sancti Dei, crine praeciso innoventur. Hoc quippe et Ezechieli prophetae jubetur, dicente Domino: Tu Fili hominis, sume tibi gladium acutum, et duces per caput tuum et barbam (Ezech. V, 1). Videlicet quia et ipse sacerdotali genere, Deo in ministerium sanctificationis [Col. 0746D] deserviebat. Hoc et Nazaraeos illos Priscillam et Aquilam in Actibus apostolorum primos fecisse legimus: Paulum quoque apostolum, et quosdam discipulorum Christi, qui in hujusmodi cultu imitandi exstiterunt. Est autem in clericis tonsura signum quoddam quod in corpore figuratur, sed in animo agitur; scilicet ut hoc signo, in religione vitia resecentur, et criminibus carnis nostrae quasi crinibus exuamur, atque inde innovati sensibus, ut comis rudibus enitescamus, Exspoliantes nos, juxta Apostolum, veterem hominem cum actibus suis, et induentes novum, qui renovatur in agnitionem Dei (Ephes. IV; Coloss. III). Quam renovationem in mente oportet fieri, sed in capite demonstrari, ubi ipsa mens [Col. 0747A] noscitur habitare. Quod vero detonso superius capite, inferius circuli corona relinquitur, sacerdotium regnumque Ecclesiae in eis existimo figurari. Tiara enim apud veteres constituebatur in capite sacerdotum, haec ex bysso confecta rotunda erat, quasi sphaera media, et hoc significatur in parte capitis tonsi. Corona autem latitudo aurei est circuli, quae Regum capita cingit. Utrumque itaque signum exprimitur in capite clericorum, ut impleatur etiam corporis quadam similitudine quod scriptum est, Petro apostolo perdocente: Vos estis genus electum, regale sacerdotium (I Petr. II). Quaeritur autem cur, sicut apud antiquos Nazaraeos, non ante coma nutritur, et sic tondetur. Sed qui haec exquirunt, advertant quid sit inter illud propheticum velamentum, et [Col. 0747B] hanc Evangelii revelationem, de qua dicit Apostolus: Cum transieris ad Christum, auferetur velamen (I Cor. III, 5). Quod autem significabat velamen interpositum inter faciem Moysi et aspectum populi Israel, hoc significabat illis temporibus etiam coma sanctorum. Nam et Apostolus comam pro velamento esse dicit. Proinde jam non oportet ut velentur crinibus capita eorum, qui Domino consecrantur, sed tantum ut revelentur; quia quod erat occultum in sacramento prophetiae, jam in Evangelio declaratum est.«



CAP. CLXXXVI. Quare Latini more Graecorum comas non nutriant, ut mulieribus in crinibus dispares habeantur.

[Col. 0747C] »Cum ergo Graeci Latinos et Romanos redarguant cur barbas radant, qui ob munditiam utique hoc agunt, quam expressius ecclesiasticum expedit et deposcit ministerium; quippe cum diversae nationes suam observent consuetudinem in cultu corporis et vestimentorum indumentis, et hoc sine crimine, ita duntaxat ut non discrepet a catholica fide; convenienter et Latini vicem quaestioni rependunt, quare Graecorum laici more feminarum contra interdictum tonantis Pauli comas nutriant, qui ita Corinthiis apostolica auctoritate interminat dicens: Nec ipsa natura docet vos, quod vir quidem si comam nutriat, ignominia est illi: mulier vero si comam nutriat, gloria est illi; quoniam capilli pro velamine ei dati sunt (I Cor. XI, 14). Denique cum Latini comas nutrire [Col. 0747D] indignum ducant, ut non muliebri cultui assentiant, inquirendum quid Graeci sanctius sentiant, qui quasi unitum caput cum mulieribus crinium velamine gestant. Corinthus siquidem est in Achaia, quae una est civitatum Graecarum in Asia consistentium, cujus viros noluit nutrire comas Apostolus, non quilibet alius, sed ille qui non ab hominibus, neque per hominem, sed per Jesum Christum, et Deum Patrem qui suscitavit eum a mortuis (Gal. I, 1), est constitutus Apostolus. Dixit itaque quidam sanctitate et oratorum eloquio pollens; si aliqua sanctitas subintelligitur in corporalibus barbis, forte aliquem posset locum in grandioribus hircis. Si ergo prudentia Achivorum contemnit Apostolum in nutriendis comis, [Col. 0748A] nullatenus proinde inferior judicabitur munditia ministrorum Christi pro radendis barbis, quae illicita resecando, debet praestantius splendescere in operibus bonis, et omnimodis carere sordibus mentis simul et corporis.«



CAP. CLXXXVII.

Quod Romanae sedis pontifex primus omnium habeatur, beatus papa Silvester perdocuit in Praefatione Nicaei concilii, ubi ista leguntur: »Beatissimo Silvestro in urbe Roma apostolicae sedis antistite, Constantino Augusto, et Licinio, consulibus Paulino et Juliano viris clarissimis. Anno ab Alexandro millesimo tricesimo quarto, mense Junio, decimo tertio Kalendas Julias, propter insurgentes haereses fides catholica exposita est apud Nicaeam Bithyniae, quam sancta et reverentissima [Col. 0748B] Romana complectitur et veneratur Ecclesia, quippe quam trecenti decem et octo Patres, mediantibus Victore atque Vincentio religiosissimis Romanae sedis presbyteris, inspirante Deo, propter destruenda Arii venena protulerunt. Nam et nonnullae regulae subnexae sunt, quas memorata suscipiens confirmavit Ecclesia. Sciendum est sane ab omnibus catholicis quoniam sancta Ecclesia Romana nullis synodicis decretis praelata est (Ex decreto Gelasii papae in concilio Romano an, 494), sed evangelica voce Domini et Salvatoris nostri primatum obtinuit, ubi dixit beato apostolo Petro: Tu es Petrus, et super hanc petram aedificabo Ecclesiam meam; et portae inferi non praevalebunt adversus eam; et tibi dabo claves regni coelorum. Et quaecunque [Col. 0748C] ligaveris super terram, erunt ligata et in coelo. Et quaecunque solveris super terram, erunt soluta et in coelo (Matth. XVI, 18 seq). Adhibita est etiam societas in eadem Romana urbe beatissimi apostoli Pauli vasis electionis, qui uno die, unoque tempore gloriosa morte cum Petro sub principe Nerone agonizans coronatus est; et ambo pariter sanctam Ecclesiam Romanam Christo Domino consecrarunt; aliisque omnibus urbibus in universo mundo sua praesentia, atque venerando triumpho praetulerunt. Et licet pro omnibus assidua apud Deum omnium sanctorum fundatur oratio, his tamen verbis Paulus beatissimus apostolus Romanis proprio chirographo pollicetur dicens: Testis enim mihi est Deus, cui servio, in spiritu meo in Evangelio Filii ejus, quod sine intermissione [Col. 0748D] memoriam vestri facio semper in orationibus meis (Rom. I, 9). Prima ergo sedes est coelesti beneficio Romanae Ecclesiae, quam beatissimi apostoli Petrus atque Paulus suo martyrio dedicarunt. Secunda autem sedes apud Alexandriam beati Petri nomine a Marco ejus discipulo atque evangelista consecrata, quia ipse et in Aegypto primum verbum veritatis directus a Petro praedicavit, et gloriosum suscepit martyrium; cui venerabilis successit Abilius. Tertia vero sedes apud Antiochiam, item beati Petri apostoli habetur honorabilis, quia illic priusquam Romam veniret, habitavit, et Ignatium episcopum constituit, et illic primum nomen Christianorum novellae gentis exortum est. Nam et Hierosolymitanus [Col. 0749A] episcopus pro tanti loci reverentia ab omnibus habetur honorabilis; maxime quoniam illic primus beatissimus Jacobus, qui dicebatur justus, qui etiam secundum carnem frater Domini nuncupatus est, a Petro, Jacobo et Joanne apostolis est episcopus ordinatus. Itaque secundum antiquorum Patrum definitionem sedes prima in Hierosolymis minime dicitur, ne forte ab infidelibus aut idiotis sedes Domini nostri Jesu Christi, quae in coelo est, in terra esse putaretur. Est enim sedes ejus coelum, terra autem scabellum pedum ejus est, quoniam ipse est, per quem omnia facta sunt, et sine quo factum est nihil, quoniam ex ipso, et per ipsum, et in ipso sunt omnia: ipsi gloria in saecula saeculorum. Apud Ephesum vero beatissimus Joannes apostolus et [Col. 0749B] evangelista multo tempore post resurrectionem et ascensionem in coelos Domini nostri Jesu Christi commoratus est, ibique etiam Evangelium, quod secundum Joannem dicitur, divina inspiratione conscripsit, atque requievit. Et ob hoc episcopus Ephesius pro tanti apostoli et evangelistae memoria, caeteris episcopis metropolitanis in synodis honorabiliorem obtinet sedem.«



CAP. CLXXXVIII.

Item beatus Sylvester in fine allocutionis quam fecit in synodo acta in Trajanis tertio Kalendas Junias (In canonibus Sylvestri, cap. 20): »Nemo judicabit primam sedem justitiam desiderantem temperari, neque ab Augusto, neque ab omni clero, neque a regibus, neque a populo judex judicabitur.«



CAP. CLXXXIX.
[Col. 0749C]

In canonibus apostolorum, De primatu episcoporum, cap. 35 (can. 35, ex interpr. Dionysii exigui): »Episcopos gentium singularum scire convenit, quis inter eos primus habeatur, quem velut caput existiment, et nihil amplius praeter ejus conscientiam gerant quam illa sola singuli, quae parochiae propriae et villis, quae sub ea sunt, competunt. Sed nec ille praeter omnium conscientiam faciat aliquid: Sic enim unanimitas erit, et glorificabitur Deus per Christum in Spiritu sancto.«



CAP. CXC.

In Nicaeno concilio, de privilegiis quae quibusdam civitatibus competunt, cap. 6 (can. 6 ex prima edit.): [Col. 0749D] »Antiqua consuetudo servetur per Aegyptum, Libyam et Pentapolim, ita ut Alexandrinus episcopus horum omnium habeat potestatem, quia et urbis Romae episcopo parilis mos est. Similiter autem et apud Antiochiam caeterasque provincias suis privilegia serventur Ecclesiis.«



CAP. CXCI.

Item in eodem concilio, cap. 7, De episcopo Aeliae, id est Hierosolymorum: »Quia consuetudo obtinuit et antiqua traditio, ut Aeliae episcopus honoretur, habeat honoris consequentiam, salva metropoli propria dignitate.«



CAP. CXCII.

In concilio Constantinopolitano, cap. 11 (can. 2. [Col. 0750A] Discrepat haec versio ab edit.): De ordine singularum dioecesium, et de privilegiis quae Aegyptiis, Antiochenis Constantinopolitanisque debentur: »Qui sunt super dioecesim episcopi, nequaquam ad ecclesias quae sunt extra praefixos tibi terminos accedant, nec eas hac praesumptione confundant; sed juxta canones Alexandrinus antistes quae sunt in Aegypto regat solummodo. Et Orientis episcopi Orientem tantum gubernent, servatis privilegiis quae Nicaenis canonibus Ecclesiae Antiochenae tributa sunt. Asianae quoque dioeceseos episcopi ea solum quae sunt in Asiana dioecesi dispensent: nec non et Ponti episcopi ea tantum quae sunt in Ponto; et Thraciarum, quae in Thraciis sunt gubernent. Non vocati autem episcopi ultra suam dioecesim non accedant propter ordinationes [Col. 0750B] faciendas, vel propter alias dispensationes ecclesiasticas, Servata vero quae scripta est de gubernationibus regula, manifestum est quod illa quae sunt per unamquamque provinciam ipsius provinciae synodus dispenset, sicut Nicaeno constat decretum esse concilio. Ecclesias autem Dei in barbaricis gentibus constitutas gubernari convenit juxta consuetudinem, quae est a Patribus observata. Verumtamen Constantinopolitanus episcopus habeat honoris primatum post Romanum episcopum, propterea quod urbs ipsa sit junior Roma.«



CAP. CXCIII.

In concilio Sardicensi, cap. 3 (can. 3, ex interpretat. Dion. Exigui): »Quod si damnatus appellaverit [Col. 0750C] Romanum pontificem, sicut nuper fecit Ignatius Constantinopolitanus episcopus injuste, ut dicitur, depositus, id observandum quod ipse censuerit: Osius episcopus dixit: Illud quoque necessario adjiciendum est, ut episcopi de sua provincia ad aliam provinciam, in qua non sunt episcopi, non transeant; nisi forte a fratribus suis invitati, ne videantur januam claudere charitatis. Quod si in aliqua provincia aliquis episcopus contra fratrem suum episcopum litem habuerit, neuter e duobus ex alia provincia advocet episcopos ad judicium cognitores. Quod si aliquis episcopus judicatus fuerit in aliqua causa, et putat se bonam causam habere, ut iterum ad judicium concilium renovetur; si vobis placet sancti Petri apostoli memoriam honoremus, ut [Col. 0750D] scribatur vel ab his episcopis qui in propria provincia morantur, Julio Romano episcopo: et si judicaverit renovandum esse judicium, renovetur, et det judices. Si autem probaverit talem causam esse, ut non refricentur ea quae acta sunt, quae decreverit confirmata erunt. Si hoc omnibus placet, statuatur. Synodus respondit: Placet.«



CAP. CXCIV.

Item in eodem concilio, cap. 4 (Ibid., can. 4): Ut nullus accusati sedem usurpet episcopi, sicut nuper fecit Photius sedem Ignatii, neophytus et invasor Constantinopolitanae sedis: »Gaudentius episcopus dixit: Addendum, si placet, huic sententiae, quam plenam sanctitate protulistis; ut cum aliquis episcopus [Col. 0751A] depositus fuerit eorum episcoporum judicio qui in vicinis locis commorantur, et proclamaverit agendum sibi negotium in urbe Roma: alter episcopus in ejus cathedra post appellationem ejus qui videtur esse depositus omnino non ordinetur, nisi causa fuerit in judicio episcopi Romani determinata.«



CAP. CXCV.

Item beatus papa Silvester in allocutione Nicaeni concilii fecit gradus in gremio synodi (in canonibus Silvestri, cap. 3): »Ut non presbyter adversus episcopum, non diaconus adversus presbyterum, non subdiaconus adversus diaconum, non acolythus adversus subdiaconum, non exorcista adversus acolythum, [Col. 0751B] non lector adversus exorcistam, non ostiarius adversus lectorem det accusationem aliquam: et non damnabitur episcopus praesul, nisi in septuaginta duo testimonia; neque praesul summus a quoquam judicabitur, quoniam scriptum est: Non est discipulus super magistrum. Presbyter autem non damnabitur nisi in quadraginta quatuor testimonia. Diaconus autem cardinalis constitutus urbis Romae, nisi in triginta sex testimonia non condemnabitur. Subdiaconus, acolythus, exorcista, lector, nisi, sicut scriptum est, in septem testimonia, filios et uxores habentes, et omnino Christum praedicantes. Sic datur mystica veritas.«

Sanctus Gelasius papa Acacium Constantinopolitanae sedis episcopum auctoritate damnavit apostolica, [Col. 0751C] ob maximam videlicet praesumptionem, quia Joannem qualemlibet hominem, catholicum tamen, a catholicis ordinatum, de Alexandrina civitate, quae post Romanam secunda habetur sedes, excluserat, Petrumque in haeresi jam detectum atque damnatum absque sedis apostolicae consultatione receperat, et quia aliqua synodo habita hoc audacter arripuerat, ut Kalendionem Antiochenae sedis episcopum contra rationem deponeret, et haereticum Petrum quem ipse dudum damnaverat, absque notitia sedis apostolicae rursus admiserat, Basilisco imperatore haeretico in hac facinorosa praesumptione consentiente. Pro qua praesumptiva potestate idem papa Gelasius ad Anastasium imperatorem mirabilem dixerit epistolam, ut indigne usurpata potestas [Col. 0751D] reprimeretur, et sanctae Romanae Ecclesiae singulare privilegium totius principatus illibate conservaretur (Ad Anastas. imp. epist. 8, init.). Haec autem epistola ita incipit: »Famuli vestrae pietatis, filii mei, Faustus magister et Irenaeus, atque eorum comites publica legatione fungentes, ad Urbem reversi, clementiam vestram quaesisse dixerunt; cur ad vos meae salutationis scripta non miserim, et caetera usque ad finem.« Item Gelasius reddidit rationes egregie descriptas (ejusdem epist. 13, ad episcopos Dardaniae), Acacium a sede apostolica competenter fuisse damnatum, quae rationes tale habent exordium: »Valde mirati sumus, quod vestra dilectio quasi novam et veluti difficilem quaestionem, et adhuc [Col. 0752A] tanquam inauditum quidpiam nosse desiderans, et reliqua usque ad finem.« Rursus papa Gelasius de eadem re reddidit rationem ad episcopos Orientis, eosque admodum reprehendit, quare talibus praesumptionibus non repugnaverint. Hujus itaque rationis initium tale est (ejusdem epist. 15. Non occurrit haec epist. inter edit.): »Quid ergo isti prudentes viri et argutis mentibus totius religionis interna rimantes, in Orientis partibus constituti, etc., usque ad finem sermonis.« Igitur quicunque haec omnia per ordinem relegerit, apostolica sedes quanta dignitate cunctis per orbem Ecclesiis praepolleat, et potestate sit eminentior, perspicue ad plenum cognoscere poterit.



CAP. CXCVI.

[Col. 0752B] Item, Commonitorium sancti Gelasii per Faustum magistrum legationis officio fungentem Constantinopoli directum (epist. 4), quod sic incipit: »Ego quoque mente percepi Graecos in sua obstinatione mansuros, ne cui velut insperatum videri potest, quod est in ante praecognitum,« etc., usque ad finem.



CAP. CXCVII.

In hoc commonitorio inter caetera sic dicit: »Quod si dicunt: Imperator hoc fecit, hoc ipsum quibus canonibus, quibus regulis est praeceptum? Cur huic tam pravo facto consensit Acacius, cum auctoritas divina dicat: Non solum qui faciunt prava reos, sed et qui consentiunt facientibus? (Rom. I.) Quibus canonibus, quibus regulis Kalendion exclusus est, vel [Col. 0752C] primi urbium diversarum catholici sacerdotes? Qua traditione majorum apstolicam sedem in judicium vocant? An secundae sedis antistites et tertiae, caeterique bene sibi conscii sacerdotes depelli debuerunt, et qui exstitit religionis inimicus, depelli non debuit? Videant ergo si alios habent canones quibus suas ineptias exsequantur. Caeterum isti qui sacri, qui ecclesiastici, qui legitimi celebrantur, non solum sedem apostolicam ad judicium vocare non possunt: et Constantinopolitanae episcopus civitatis, quae utique per canones inter sedes nullum nomen accepit, in communionem recidens perfidorum, non debuit submoveri? An qui homini mentitus dicitur imperatori, et qui imperatorem laesisse perhibentur, depelli debuerunt, et in Deum qui summus et verus est imperator, [Col. 0752D] Acacium delinquentem, sinceramque communionem divini sacramenti studentem miscere cum perfidis, secundum synodum qua haec est damnata perfidia non oportebat excludi? Sed, velint nolint, ipsius judicio antiqua canonum constituta firmantur: sed religiosi viri atque perfecti secundum canones concessam sedi apostolicae potestatem nimirum conantur eripere, et sibimet eam contra canones usurpare contendunt.«



CAP. CXCVIII.

Item in epistola ad Anastasium imperatorem (epist. 8), inter caetera sic dicit: »Apostolicae vero sedis auctoritas, quod cunctis saeculis Christianis Ecclesiae [Col. 0753A] praelata sit universae, et canonum serie paternorum, et multiplici traditione firmatur,« etc. usque ad, putas interesse.



CAP. CXCIX.

Item in redditis rationibus inter caetera sic dicit (Epist. 13, ad Dardanos): »Nec plane tacemus quod cuncta per mundum novit Ecclesia; quoniam quorumlibet sententiis ligatum pontificem sedes beati Petri apostoli jus habeat resolvi, ut pote quae de omni Ecclesia fas habeat judicandi, neque cuiquam de ejus liceat judicare judicio. Siquidem ad illam de qualibet mundi parte canones appellari voluerint, ab illa autem nemo sit appellare permissus. Quapropter satis constat Acacium nullam habuisse pontificum sententiam sedis apostolicae, sine ulla ejus notione solvendi: [Col. 0753B] qua certe synodo hoc ille praesumpsit, quod nec sic absque apostolica sede fas quidem haberet efficere? Cujus sedis episcopus? Cujus est metropolitanae civitatis antistes? nonne parochiae Heraclensis ecclesiae? Si illi certe licuit sine synodo sententiam apostolicae sedis abrumpere, nulla ejus consultatione quaesita, itane vero non licuit primae sedi Chalcedonensis synodi constituta, sicut decuit, exsequenti, hujusmodi praevaricatorem sua auctoritate detrudere? Sed nec illa praeterimus, quod apostolica sedes frequenter, ut dictum est, more majorum, etiam sine ulla synodo praecedente, jus habuit exsolvendi quod synodus iniqua damnaverat, et damnandi nulla existente synodo quos oportuit, habuerit facultatem. Sanctae memoriae quippe Athanasium [Col. 0753C] synodus Orientalis addixerat, quem tamen exceptum sedes apostolica, quia damnationi Graecorum non consensit, absolvit, sanctae memoriae nihilominus Joannem Constantinopolitanum synodus etiam catholicorum praesulum certe damnaverat, quem simili modo sedes apostolica etiam sola, quia non consensit, absolvit. Itemque sanctum Flavianum pontificum Graecorum congregatione damnatum, pari tenore, quoniam sola sedes apostolica non consensit, absolvit, potiusque qui illic receptus fuerat Dioscorum secundae sedis praesulem sua auctoritate damnavit, et impiae synodo non consentiendo sola submovit, et ut synodus Chalcedonensis fieret, sola decrevit (in qua sicut sola jus habuit absolvendi eos quos synodica decreta perculerant, sic etiam [Col. 0753D] sine synodo in hac eadem causa plurimos etiam metropolitanos damnasse cognoscitur). Quod si quis haec ab apostolica sede vel secundum synodum acta reprehendit, praeter quod prisca rerum probatione convincitur, interim multo magis Acacio non licuisse fatebitur.«



CAP. CC.

Item idem Gelasius in eisdem post pauca: »Risimus autem quod praerogativam volunt Acacio comparari, quia episcopus fuerit regiae civitatis. Nunquid apud [Col. 0754A] Mediolanum, apud Ravennam, apud Sirmium, apud Triberos, multis temporibus non constitit imperator. Nunquid nam harum urbium sacerdotes ultra mensuram sibimet antiquitus deputatam, quidpiam suis dignitatibus usurparunt?«



CAP. CCI.

Item idem post pauca: »Si certe de dignitate agitur civitatum, secundae sedis et tertiae major est dignitas sacerdotum, quam ejus civitatis, quae non solum inter sedes minime numeratur, sed nec inter metropolitanorum jura censetur. Nam quod dicitis regiae civitatis, alia potestas est regni saecularis, alia ecclesiasticarum distributio dignitatum. Sicut enim quamvis parva civitas praerogativam praesentis regni [Col. 0754B] non minuit, sic imperialis praesentia mensuram dispensationis religiosae non mutat. Sit clara urbs illa potestate praesentis imperii, et religio sub eodem tunc firma, tunc libera, tunc provecta consistit, si potius hoc praesente propriam teneat sine ulla perturbatione mensuram.«



CAP. CCII.

Item idem in fine rationum: »Sicut per unum scribentem eorum omnium vulgata transgressio est, qui in eadem perfidiae reciderant actione: sic in uno eodemque qui pro omnibus scripserat, vel scribendo omnium prodiderat voluntates, transgressione punita cunctorum. Quae ad instructionem vestrae dilectionis satis abundeque sufficere judicamus, quamvis eadem latius, si Dominus concesserit facultatem, [Col. 0754C] studeamus exponere [a 1Kb] ; quatenus et fidelium quisque cognoscat, nihil apostolicam sedem, quod absit, praepropere censuisse. [b 1Kb] Quae tamen sententia in Acacium destinata, et si nomine tantummodo praesulis apostolici, cujus erat utique potestatis legitimae, probatur esse deprompta, praecipue cum secretim dirigenda videretur, nec custodiis ubique praetentis [c 1Kb] dispositio salutaris, quibuslibet difficultatibus impedita necessarium habere non posset effectum; tamen quia orthodoxis ubique dejectis, et haereticis tantummodo eorumque consortibus jam relictis in Oriente, catholici pontifices aut residui omnino non essent, aut nullam gererent libertatem, plurimorum in Italia catholicorum congregatio sacerdotum, rationabiliter cognovit in Acacium fuisse [Col. 0754D] prolatam: quae congregatio facta pontificum non contra Chalcedonensem, non tanquam nova synodus contra veterem primamque convenit; sed potius secundum tenorem veteris constituti particeps apostolicae exsecutionis effecta est; ut satis appareat Ecclesiam catholicam, sedemque apostolicam, quia alibi jam omnino non posset, ubi potuit et cum quibus potuit, nihil penitus omisisse, quod ad fraternum pertineret pro intemerata fide et sincera communione tractatum.«



CAP. CCIII.
[Col. 0755A]

Item in epistola Leonis papae ad Martianum Augustum (est epist. 6 in concilii Chalced. parte III), quae est per Lycinum episcopum et Basilium diaconum directa, de ambitu Anatolii episcopi Constantinopolitani, inter caetera sic legitur: »Sciens gloriosam clementiam vestram ecclesiasticae studere concordiae, et his quae pacificae congruunt unitati, piissimum praestare consensum, precor, et sedula suggestione vos obsecro, ut ausus improbos, unitati Christianae pacique contrarios, ab omni pietatis vestrae abdicetis assensu, et fratris mei Anatolii nocituram ipsi, si perstiterit, cupiditatem salubriter comprimatis; ne ea quae vestrae gloriae atque temporibus inimica sunt cupiens, major suis velit esse prioribus; [Col. 0755B] liberumque illi sit quantis potuerit splendere virtutibus, quarum non aliter particeps erit, nisi charitate magis voluerit ornari, quam ambitione distendi. Hanc autem improbi desiderii conceptionem, nunquam quidem debuit intra cordis sui percipere secretum.



CAP. CCIV.

Item Leo papa in eadem epistola: »Agite quod et Christianae est probitatis et regiae, ut praedictus episcopus pareat Patribus, consulat paci, neque sibi aestimet licuisse, quod Antiochenae Ecclesiae sine ullo exemplo, contra statuta canonum, episcopos ordinare praesumpsit, quod nos amore reparandae fidei et pacis studio retractare cessavimus. Abstineat ergo [Col. 0755C] ab ecclesiasticarum injuria regularum, et illicitos declinet excessus, ne se ab universali Ecclesia, dum inimica paci tentat, abscidat. Quem opto magis irreprehensibiliter agentem diligere, quam in hac praesumptione, quae illum ab omnibus separare poterit, perdurare.«



CAP. CCV.

Item Leo papa ad Anatolium episcopum inter caetera in alia epistola (epist. V) scribit: »Post illa itaque ordinationis tuae non inculpata principia, post consecrationem Antiocheni episcopi quam tibimet contra canonicam regulam vindicasti, doleo in hoc dilectionem tuam esse progressam, ut sacratissimas Nicaenorum canonum constitutiones conareris infringere, tanquam opportune se [Col. 0755D] tibi hoc tempus obtulerit, quo secundi honoris privilegium sedes Alexandrina perdiderit, et Antiochena Ecclesia proprietatem tertiae dignitatis amiserit, ut his locis juri tuo subditis, omnes metropolitani episcopi proprio honore priventur. Quibus inauditis et nunquam ante tentatis ita praeveniris excessibus, ut sanctam synodum ad exstinguendam solum haeresim, et ad confirmationem fidei catholicae studio Christianissimi principis congregatam, in occasionem ambitus trahas, et ut conniventiam suam tibi dedat impellas; tanquam refutari nequeat, quod illicite voluerit multitudo, et illa Nicaenorum canonum [Col. 0756A] per sanctum vere Spiritum ordinata conditio, in aliqua cuiquam sit parte solubilis. Et nulla sibimet de multiplicatione congregationis synodalia concilia blandiantur, neque trecentis illis decem atque octo episcopis quantumlibet copiosior numerus sacerdotum, vel comparare se audeat, vel praeferre, cum tanto divinitus privilegio Nicaena sit synodus consecrata, ut sive per pauciores, sive per plures ecclesiastica judicia celebrentur, omni penitus auctoritate sit vacuum, quidquid ab illorum fuerit constitutione diversum. Nimis ergo haec improba, nimis prava sunt, quae sacratissimis canonibus inveniuntur esse contraria.«



CAP. CCVI.

Item Leo papa in eadem epistola post pauca: »Fateor [Col. 0756B] enim ista me dilectione universae fraternitatis obstringi, ut nemini prorsus in his quae contra se posuit, assentiam,« etc., usque ad universalis Ecclesiae pace privabis.



CAP. CCVII.

Item in concilio Chalcedonensi commemoratur sic auctoritas primae sedis: » [a 1Kb] Nos ergo Scripturarum divinarum attestationem evidentius manifestantes, propter hos qui substantiae secretum evertere insectebantur, dicentes, hominem sine divinitate fuisse creatum, ex venerabili virgine Maria impudenter et vulgariter, contra venerabilis quondam episcopi Cyrilli Alexandrinae Ecclesiae litteras, et totius Orientis congrua scripta adversus Nestorii amentiam, in [Col. 0756C] quibus manifesta expressio certi atque salutaris Symboli desiderantibus, epistolamque archiepiscopi Leonis primae sedis, quae destinata et directa videbatur ad venerabilem sanctae memoriae Flavianum, ad intercipiendam Eutychis malignitatem; quamvis sancti Petri confessione nobis concordante, et una atque similis pagina visa est, adversus obtrectantium audaciam evidenter edocere convenit integritatem fidei credentibus.«



CAP. CCVIII.

Leo Papa in epistola quam sanctae synodo apud Chalcedonem direxit, inter caetera sic scribit (in concil. Chalced., p. III, sive epist. 16): »Fratres charissimi, de custodiendis quoque sanctorum Patrum statutis, quae synodi Nicaenae inviolabilibus sunt [Col. 0756D] fixa decretis, observantiam vestrae sanctitatis admoneo, ut jura Ecclesiarum sicut ab illis trecentis octodecim Patribus divinitus inspiratis sunt ordinata permaneant, nihil alienum improbus ambitus concupiscat, nec per alterius imminutionem suum aliquis quaerat augmentum. Quantumlibet enim exortis assentationibus se instruat vanitatis elatio, et appetitus suos conciliorum aestimet nomine roborandos, infirmum atque irritum erit, quidquid a praedictorum Patrum canonibus discreparit.«



CAP. CCIX.
[Col. 0757A]

Gregorius Joanni, episcopo Syracusano (lib. VII, epist. 64): »Veniens quidam de Sicilia dixit mihi quod aliqui amici ejus, vel Graeci, vel Latini, nescio, quasi sub zelo sanctae Romanae Ecclesiae de meis disputationibus murmurarent dicentes: Quomodo Ecclesiam Constantinopolitanam disponit comprimere, qui ejus consuetudines per omnia sequimur? Cui cum dicerem: Quas sequimur? respondit: Quia Alleluia dici ad Missas extra Pentecostes tempora fecistis, quia subdiaconos spoliatos procedere, quia Kyrie eleison dici, quia orationem Dominicam mox post Canonem dici statuistis. Cui ego respondi: Quia in nullo eorum aliam Ecclesiam secuti sumus. [Col. 0757B] Nam ut alleluia hic diceretur, de Hierosolymorum Ecclesia ex beati Hieronymi traditione, tempore beatae memoriae Damasi papae traditur tractum. Et ideo magis in hac re illam consuetudinem amputavimus, quae hic a Graecis fuerat tradita. Subdiaconos autem spoliatos ut procedere facerem, antiqua consuetudo Ecclesiae fuit. Sed quod placuit cuidam nostro pontifici, nescio cui, eos vestitos procedere praecepit. Nam vestrae Ecclesiae nunquid traditionem a Graecis acceperunt? Unde habent ergo hodie, ut subdiaconi in tunicis procedant, nisi quia hoc a matre sua Romana Ecclesia perceperunt. Kyrie eleison autem nos neque dicimus sicut a Graecis dicitur, quia in Graecis omnes simul dicunt, apud nos autem a clericis dicitur, a populo respondetur, et totidem vicibus etiam [Col. 0757C] Christe eleison dicitur, quod apud Graecos nullo modo dicitur. In quotidianis autem Missis alia quae dici solent tacemus: tantummodo Kyrie eleison et Christe eleison dicimus, ut in his deprecationis vocibus paulo diutius occupemur. Orationem vero Dominicam idcirco mox post precem dicimus, quia mos apostolorum fuit, ut ad ipsam solummodo orationem oblationis hostiam consecrarent. Et valde mihi inconveniens visum est, ut precem quam scholasticus composuerat super oblationem diceremus, et ipsam traditionem quam Redemptor noster composuit, super ejus corpus et sanguinem non diceremus. Sed et Dominica oratio apud Graecos ab omni populo dicitur, apud nos vero a solo sacerdote. In quo ergo Graecorum consuetudines secuti sumus, qui aut veteres [Col. 0757D] nostras reparavimus, aut novas et utiles constituimus; in quibus tamen alios non probamur imitari? Ergo vestra charitas cum occasio dederit, ut ad Catanensem civitatem pergat, vel in Syracusana Ecclesia, eos quos credit aut intelligit quia de hac re murmurare potuerunt, facta collocutione doceat, et quasi alia occasione eos instruere non desistat. Nam de Constantinopolitana Ecclesia quod dicunt, quis eam dubitet sedi apostolicae esse subjectam? Quod et piissimus domnus imperator, et frater noster ejusdem civitatis episcopus assidue profitetur. Tamen si quid boni vel ipsa vel altera Ecclesia habet, ego et minores meos quos ab illicitis prohibeo, in bono imitari paratus sum. Stultus est enim qui in eo se [Col. 0758A] primum existimat, ut bona quae viderit discere contemnat.

»De privilegio principatus apostolicae sedis pauca ex multis et diversis auctoritatibus Canonum et Romanorum pontificum collecta sunt, in quo omnia concilia sanctorum Patrum unanimiter concordare videntur, nec in aliquo aberrare dignoscuntur. Postquam enim Constantinus imperator monarchiam mundani saeculi tenens, Dei inspirante clementia Christianitatis suscepit signaculum, et pro Dei amore et principis apostolorum honore sua sponte thronum Romanae urbis reliquit, dicens non esse competendum duos imperatores in una civitate simul tractare commune imperium, cum alter foret terrae, alter Ecclesiae princeps, tandem ut cunctis legentibus liquet [Col. 0758B] Byzantium adiit, ubi ex suo nomine Constantinopolim construens, regiam sedem fecit. Proficiscens vero, Romanam ditionem apostolicae sedi subjugavit, necnon etiam maximam partem diversarum provinciarum eidem subjecit. Denique subrogata potestate, et solemniter regia auctoritate Romano pontifici contradita, loco cessit, et ob capessendum coeleste imperium Deo, sanctoque Petro honorem regni in posterum ampliandum reliquit. Itaque singulare privilegium et mirabile testamentum toto tunc orbe vulgatum apostolicae sedi conscribi jussit, eidemque obsequendum diversa regnorum praedia perpetualiter delegavit, sacrasque leges in diversis ordinibus et cultibus, ac ecclesiasticorum indumentorum ornatibus innumerabilia superaddens donaria, nobilissime [Col. 0758C] ac splendide augmentavit, in quibus etiam inter alia specialiter continere voluit, ut apicem omnis principatus Romanus papa super omnem Ecclesiam ejusque pontifices perenniter velut jure regio retineret. Haec et alia quam plurima, et ad computandum copiosissima, in eodem releguntur privilegio, cujus exemplaribus Ecclesiarum in Gallia consistentium armaria ex integro potiuntur.

»Ista cum ita sint, oppido mirandum quare Constantinopolitani praesules ab initio non sua usurpare audeant, praesertim cum in nullo conciliorum eadem urbs inter principales connumeretur sedes, Constantinopolitano excepto, cui regius ejusdem civitatis semper arrisit favor. Repugnante ergo totius aequitatis ratione, huic stolidae praesumptioni vires tantum [Col. 0758D] conanti latenter innuens, consentanea regum voluntas indebite subministrat, ex quo inibi imperium statuit habere caput. Plerique siquidem hoc fastigium apostolicae dignitati debitum Constantinopolitani appetentes, toties ignominiose cum dedecore sunt devicti, quoties tumore extollentiae inflati id agere adorsi. Nam relegatur epistola beati Gregorii papae ad Joannem Constantinopolitanum antistitem (lib. IV, epist. 38), pro satis irridendo ambitu, qui se in synodo ubi ipse praesidebat universalem papam appellari et conscribi fecit, ibique qui legerit clarius perspicere poterit, cum quanta severitate eum apostolica auctoritas protervum comprobans in tantum condemnaverit, ut eumdem apostatae [Col. 0759A] angelo aequiparans infeliciter compararet, qui per superbiam latera distendens: sic fetido eructavit anhelitu: In coelum conscendam: super astra coeli exaltabo solium meum; sedebo in monte testamenti in lateribus Aquilonis, ascendam super altitudinem nubium, similis ero Altissimo (Isa. XIV, 6). Cujus etiam tumor per omnem epistolam honestissime texitur, et nisi ab illicitis resipisceret, eumdem damnationi submittere promittit. Proinde etiam Constantinae Augustae epistolam dirigit, ut in talibus tam ipsa quam imperator nunquam assensum praebeant, ne forte aliquis infidorum beati Petri privilegia infringere quoquomodo pertentet (lib. IV, epist. 34, et ad Maurit. August. epist. 32 ibid.). Si harum plenitudo epistolarum revolvatur, melius sollicite [Col. 0759B] addiscentes satis abundeque perdocere quibit. Etenim in descriptionibus Romanorum pontificum, haec eadem praesumptio crebrius ac districtius coercita reperitur.

»Igitur quod Ignatius, Constantinopolitanae sedis episcopus, nuper apostolicam sedem juxta statuta Patrum canonice reclamans, indigne dicitur damnatus; et Photius neophytus in loco ejus contra regulam ecclesiasticam constitutus, non episcopus dicendus, sed potius invasor, a conjugio illico solutus et tonsoratus, quantum a ratione aberrat, aperte cognoscere valet, qui synodalium definitionum inscitia caret. Pro simili invasione olim miserabilis dispendii exitium passa est Romana Ecclesia, veluti sub temporibus Vigilii pontificis contigit, qui Silverii venerabilis [Col. 0759C] papae sedem ipso adhuc vivente et exsilio deportato turpissime vi arripuit; necnon etiam sub beato Stephano papa, a sancto Petro nonagesimo sexto evenit, quando dux quidam vocabulo Toto fratrem suum Constantinum subito tonsorari fecit, et alia die contra statuta canonum idem in diaconum consecratus, et proximiori Dominica non digne pontifex acclamatus, sed potius invasor apostolicae sedis judicandus, Romanam Ecclesiam discordiae cladibus et cruentis homicidiis foedavit: qui ob tantae cupiditatis voraginem ad hoc usque pervenit, ut ex sede arrepta turpissime dejiceretur, et carcere reclusus, tandem a filiis nequitiae oculorum lumine privaretur. Ista itaque cum natio Graecorum cognoverit, aut forte si non ante, vel nunc discere poterit, instantius stupendum, [Col. 0759D] cur neophytum extemplo uxoria copula solutum sine aliquo intervallo et probatione temporum in sedem falso damnati Ignatii subrogaverit. Vix a muliebri amplexu avulsus, et a pollutione corporea necdum perfecte mundatus, etiam in pontificem totius munditiae erigitur et veneratur sublimatus. His et aliis tempestatum procellis sancta centupliciter concussa Ecclesia horret tam nefandissima, non solum opere perfecta, verum etiam voto peragendi cogitatu concepta. Haec de privilegio apostolici primatus breviter perstricta sufficiant.«



CAP. CCX.

De hoc autem quod quaeritur quare apud Romam [Col. 0760A] plerumque diaconus quodam saltu non percepta presbyterali benedictione in episcopum subito consecretur, dicendum simplicitatis affectu, quia deperit rationalis responsio hujuscemodi astipulationibus subnixa, cum illa quae ignorat depromere sermo veridicus pudice refugiat, maxime si in propatulo lingua distendatur eloquio, et nequaquam sustentari possit sanctarum Scripturarum auxilio. Vultu tamen suppresso sub arbitrio intellectus verecunde cedendum, quo forte illi qui istiusce ordinationi assentiunt, hoc intelligi velint, quia qui benedictione pontificali perfungitur, reliquarum benedictionum honore decoretur, sive quia in consecratione corporis Christi et sanguinis officium praesulis ac presbyteri mystice uniatur. Sicut enim in terrarum rege diversae [Col. 0760B] dignitates ascribuntur: nam imperatores ex consulibus creati, propter regale commercium quondam non omittebant, nec mutabant consulis et patricii nomen: ita credi potest quod in sublimitate majoris pontificis consistat etiam honor minoris sacerdotis. Forsitan autem illi qui de diacono ordinant episcopum, praetermissa benedictione presbyterali, assertioni B. Hieronymi in epistola loquentis ad Titum ex parte concredere videntur, qui officium presbyteri in aliquo comparticipari affirmat ministerio episcopali. Sed ne forte aliquantula in nobis excitetur motio majorum dominorum, nostram omittentes in hujus negotii quantitate definitionem, ipsius sancti Hieronymi verba sine nostrorum intermistione verborum fideliter ponamus [Col. 0760C] (S. Hieronymus, lib. I in Epist. ad Tit., cap. I, 5). Sunt enim talia in supradicta epistola, ubi hanc eleganter exponit sententiam: Et constituas per civitates presbyteros, sicut ego tibi disposui. Audiant episcopi qui habent constituendi presbyteros per urbes singulas potestatem, sub quali lege ecclesiasticae constitutionis ordo teneatur, nec putent Apostoli verba esse, sed Christi qui ad discipulos ait: Qui vos spernit, me spernit. Qui autem me spernit, spernit eum qui me misit. Sic et qui vos audit, me audit. Qui autem me audit, audit eum qui me misit (Luc. X). Ex quo manifestum est eos qui Apostoli lege contempta, ecclesiasticum gradum non merito voluerint alicui deferre, sed gratia contra Christum facere, qui qualis in Ecclesia presbyter constituendus [Col. 0760D] sit per apostolum suum in sequentibus exsecutus est. Moyses amicus Dei, cui facie ad faciem Deus locutus est, potuit utique successores principatus filios suos facere, et posteris propriam relinquere dignitatem; sed extraneus de alia tribu eligitur Jesus, ut sciremus principatum in populos non sanguini deferendum esse, sed vitae. At nunc cernimus plurimos honorem beneficium facere, ut non quaerant eos qui possunt Ecclesiae plus prodesse et Ecclesiae erigere columnas; sed quos vel ipsi amant, vel quorum sunt obsequiis deliniti, vel pro quibus majorum quispiam rogaverit, et ut deteriora taceam, qui ut clerici fierent, muneribus impetrarunt. Diligenter Apostoli attendamus verba dicentis: Ut constituas [Col. 0761A] per civitates presbyteros, sicut ego tibi disposui (Tit. I, 5). Qui qualis presbyter debeat ordinari, in consequentibus disserens, hoc est: Si quis est sine crimine, unius uxoris vir, etc. Postea intulit: Oportet enim episcopum sine crimine esse, tanquam Dei dispensatorem (Ibid., 6). Idem est ergo presbyter qui episcopus, et antequam diaboli instinctu studia in religione fierent, et diceretur in populis: Ego sum Pauli, ego Apollo, ego autem Cephae (I Cor. XII), communi presbyterorum consilio Ecclesiae gubernabantur. Postquam vero unusquisque eos quos baptizaverat putabat suos, non Christi, in toto orbe decretum est, ut unus de presbyteris electus superponeretur caeteris, ad quem omnis cura Ecclesiae pertineret, et schismatum semina tollerentur. Putat [Col. 0761B] aliquis non Scripturarum, sed nostram esse sententiam, episcopum et presbyterum unum esse, et aliud aetatis, aliud esse nomen officii? Relegat Apostoli ad Philippenses verba dicentis: Paulus et Timothaeus servi Christi Jesu, omnibus sanctis in Christo Jesu qui sunt Philippis cum episcopis et diaconis, gratia vobis et pax, et reliqua (Philip. I, 1). Philippi una est urbs Macedoniae, et certe in una civitate plures, ut nuncupantur episcopi esse non poterant. Sed quia eosdem episcopos illo in tempore quos presbyteros appellabant, propterea indifferenter de episcopis quasi presbyteris est locutus. Adhuc alicui hoc videatur ambiguum, nisi altero testimonio comprobetur. In Actibus apostolorum scriptum est (Act. XX, 17), quod cum venisset apostolus Paulus Miletum, miserit Ephesum, [Col. 0761C] et vocaverit presbyteros ejusdem Ecclesiae, quibus postea inter caetera sit locutus: Attendite vobis, et omni gregi, in quo vos Spiritus sanctus posuit episcopos pascere Ecclesiam Dei, quam acquisivit sanguine suo (Ibid., 28). Et hic diligentius observate, quomodo unius civitatis Ephesi presbyteros [Col. 0762A] vocans, postea eosdem episcopos dixerit. Si quis vult recipere epistolam, quae sub nomine Pauli ad Hebraeos scripta est, et ibi aequaliter inter plures Ecclesiae cura dividitur. Siquidem ad plebem scribit: Parete principibus vestris et subjecti estote: ipsi enim sunt qui vigilant pro animabus vestris, quasi rationem reddentes, et ne suspirantes hoc faciant: siquidem hoc utile vobis est (Hebr. XIII, 17). Et Petrus qui ex fidei firmitate accepit nomen, in epistola sua loquitur dicens: Presbyteros ergo in vobis obsecro, compresbyter, et testis Christi passionum, qui et ejus gloriae, quae in futurum revelanda est, socius sum: pascite eum qui in vobis est gregem Domini, non quasi cum necessitate, sed voluntarie (I Petr. V, 1). Haec propterea, ut ostenderemus apud veteres eosdem fuisse presbyteros [Col. 0762B] quos episcopos; paulatim vero ut dissensionum plantaria evellerentur, ad unum omnem sollicitudinem esse delatam. Sicut ergo presbyteri sciunt se ex Ecclesiae consuetudine ei qui sibi praepositus fuerit esse subjectos; ita episcopi noverint se magis consuetudine quam dispositionis Dominicae veritate presbyteris esse majores, et in commune debere Ecclesiam regere, imitantes Moysen, qui cum haberet in potestate solus praeesse populo Israel, septuaginta elegit cum quibus populum judicaret. Videamus igitur qualis presbyter sive episcopus ordinandus sit. Si quis est sine crimine, unius uxoris vir, filios habens fideles; non in accusatione luxuriae, aut non subditos. Oportet enim episcopum sine crimine esse, tanquam Dei dispensatorem, et reliqua (Tit. I, 6).

[Col. 0762C] Si autem controversiae fortuna iste alicui displicuerint, non supercilium tumoris Christi imputetur vernaculis, quia non evidentior in praefata propositione potuit inveniri responsio rationalis, quae videlicet praestantior esset auctoritate docentis.




ANNO DOMINI DCCLXXI.
HERARDUS TURONENSIS ARCHIEPISCOPUS.




[Col. 0761]
NOTITIA HISTORICA EX GALL. CHRIST.

[Col. 0761D] HERARDUS designatur archiepiscopus sub anno 855, uti asseritur in breviario capitulorum quae in synodo ab omnibus ipsius paroeciae sacerdotibus et clericis tenenda ordinavit. De his mentio habetur in chronicis Vindocinensi et Malleacensi, quod serius ordinationem Herardi assignat sub an. 858. Constituitur concilio apud Saponarias judex in libello proclamationis Caroli regis adversus Venilonem, Senonensem archiepiscopum, an. 859; cui commonitorium dirigit, subscriptusque habetur in Tuciacensi [Col. 0762D] an. 862, et Suessionensi III, an. 866. Quo loco in epistola synodica episcoporum ad Nicolaum summum pontificem memorantur Brittonum in provincia Turonica excursiones: »Vestram, siquidem non latere beatitudinis excellentiam novimus, dioecesim Turonicam austeritate Brittonum, diutino a sua metropoli divulsam penitusque discissam: ita ut, sicut idem Turonicus metropolitanus Herardus, pariterque Namneticus Actardus frequenti indagine, necnon etiam in praemissa Suessionica synodo evidenti atque multiplici [Col. 0763A] stylo, pariter et sermone nobis intimavere, jam vicenus et eo licet paululum adsit annus, quo tyrannica feritate resumpta, nec comprovincialia cum Turonico metropolitano celebrent concilia, nec in episcoporum consecrationibus, ad eumdem quidquam respiciant, illi quoque sedi nullo pacto se subdant. Interfuit Trecassino concilio an. 867, et conventui praesulum Rhemensis provinciae Hincmaro metropolitano, pro examine Vuiliberti, Turonici pagi indigenae, ordinandi episcopi Catalaunensis: ad eum vero dirigitur epistola Nicolai papae, et cap. 10, Notum sit, quaest. 1. Littera Hincmari apud Flodoardum lib. III, cap. 20, et epist. 118 Lupi Ferrariensis. Nominatur et in tabulis fundationis abbatiae S. Salvatoris de Villalupe; ratamque habet donationem factam an. 862 fratribus ecclesiae S. Martini Turonensis, [Col. 0764A] per Carolum piissimum regem, de villa Lirado, ad quam declinationis confugium facerent, si eorum fraternitatem paganorum incursus pervaderent, ut habet tabularium S. Martini. Interim cum Nomenoius, dux Britannorum, qui e quatuor episcopatibus Britanniae septem fecit, tribus novis constitutis, in praejudicium Turonensis archiepiscopi, sedem Dolis esse jussisset, et episcopi provinciae Aremoricae, a Turonensis metropolitani sui jurisdictione se subduxissent, obstitere Franci ac pontifices, Nicolaus in primis, qui ad Salomonem regem scribens circa an. 866, ep. 56, nullam ad haec tempora exstitisse memoriam observat, Brittones in sua regione ullam habuisse metropolim; sed discidium sub Innocentii III pontificatu dirimitur, ut observat Sirmundus notis ad Caroli Calvi Capitula.




[Col. 0763]
CAPITULA HERARDI, ARCHIEPISCOPI TURONENSIS, Collecta ex Capitularibus regum Francorum.
(Apud Baluzium, Capitul. tom. I, pag. 1283.)
Capitula excerpta ex corpore sanctorum Canonum pernecessaria ab Herardo, sanctae Turonicae sedis archiepiscopo nutu divino, in sancta ipsius synodo tenenda memoriter ab omnibus ipsius paroeciae sacerdotibus et clericis omnibusque volentibus.

[Col. 0763B] In nomine Dei solius. Ego, Herardus, immerito Turonensium pontifex, anno incarnationis Dominicae 858, ordinationis quoque nostrae III, indictione VI, cernens Ecclesiam mihi commissam partim negligentia, torpore vel desidia, partim praesidentium [f. praecedentium] incuria sacerdotum atque ignavia, variis et innumeris cladibus affici, excidiis concuti, et, quod dictu actuque gravius fore comperimus, diversis animarum laqueis ac quotidianis erroribus deperire, instinctu, ut credimus, miserationis supernae, perpaucula eaque admodum necessaria sacrarum admonitionum collecta capitula, sacerdotum totius nobis creditae paroeciae generali in urbe sedis nostrae coadunata XVII Kalend. Junii synodo, publice recitari; et ut ad omnium praesentium notitiam et [Col. 0763C] intelligentiam pervenire valerent, coram cunctis perlegi fecimus et revolvi. Et quoniam auctoritas sacra canonum nulli sacerdotum canones ignorare permittit, ne quemquam in reliquo nobis commissorum hujus ordinis expertem noverimus canonum, decrevimus pariterque injunximus excerpta per nostri laboris studium haec modica succinctaque capitula unumquemque habere in posterum.

[a 1Kb] CAP. I. (Capitul., lib. VII, cap. 264.) Ut in synodo prius generales causae, quae ad normam totius Ecclesiae pertinent, finiantur, postea speciales ventilentur.

II. (I, 15, 75, 139; V, 153; VI, 189, 205, 318; VII, 276.) De die Dominica, ut a vespera usque ad vesperam celebretur; et ut servilia opera, et verba [Col. 0764B] turpia, atque mercata, causarum audientiae, conventusque publici, absque ecclesiasticis prohibeantur.

III. (I, 16, 21, 62; V, 69; VI, 66, 215; Addit. II, 21. Vide Regin., lib. II, cap. 364.) De ignotis angelorum aliorumque sanctorum nominibus, ut non recitentur. Et de maleficis, incantatoribus, divinis, sortilegis, somniariis, tempestuariis, et brevibus pro frigoribus, et de mulieribus veneficis, et quae diversa fingunt portenta, ut prohibeantur et publica poenitentia multentur.

IV. (I, 2, 82, 136; V, 40; VI, 217.) Ut clerici per tempora constituta ad ordinationem gradatim veniant, et non confuse; et ut fides et vita eorum, libertas et tempora inquirantur.

[Col. 0764C] V. (I, 5; III, 90; V, 38; VI, 378; VII, 53.) De usuris omnibus fidelibus prohibendis, clericis ac laicis. Et de mensuris et ponderibus, ut justae et aequales habeantur.

VI. (I, 22.) Ut nec clerici nec monachi ad saecularia negotia transeant.

VII. (I, 28, 38; V, 70.) Ut si clerici aut monachi inter se habent negotia, apud episcopum finiantur, et non apud saeculares. Sin alias, excommunicentur.

VIII. (VII, 210.) Ut nullus laicorum quemquam clericorum absque permissu episcopi compellat ad causas ire ad publicum. Et qui fecerit, donec corrigat, ab Ecclesiae societate pellatur.

IX. (I, 32, 76; V, 72, 316 et seq.) Ut fides praedicetur omnibus fidelibus a presbyteris, incarnatio, [Col. 0765A] passio, resurrectio, et ascensio, Spiritus sancti datio, peccatorumque remissio, quae fit in eodem Spiritu et in aqua baptismatis in gremio sanctae matris Ecclesiae. Et vitia, maximeque criminalia, vetentur, virtutesque doceantur.

X. (I, 47; V, 151; VI, 106.) De jejuniis quatuor Temporum et aliis pro diversis necessitatibus constitutis, ut non solvantur, nisi certis infirmantibus.

XI. (I, 48; V, 82; VII, 49, 113.) De his qui irrationabiliter peccant, aut cum consanguineis, ut acrius judicentur, quatenus hujusmodi vitia abscidantur.

XII. (I, 61; III, 10; V, 196, VII, 101.) De perjuriis, sacrilegiis et ebrietatibus prohibendis. Et ut testes jejuni jurent, ac prius de perjurio moneantur. Ut nullus infra annos quatuordecim testis suscipiatur. [Col. 0765B] Et quod semel perjurati ad testimonium non recipiantur.

XIII. (I, 65.) De honore et adjutorio parentibus exhibendo.

XIV. (I, 111; V, 165, 304; VI, 106, 409; VII, 132, 377, 435.) Ut incesta omnia, juxta modum culpae, absque exceptione personae, a presbyteris judicentur. Et ut tempore opportuno publica crimina ad notitiam episcopi deducantur; maximeque in die magno Coenae reconciliandi, vel adhuc suspendendi, per proprium presbyterum, vel per legatum ipsius, eumdem presbyterum cui causa ipsius criminis bene habeatur cognita, ad praesentiam episcopi deferantur; ne anima fratris, negligentia vel otio sacerdotis, absque reconciliatione ejus periculo pereat.

[Col. 0765C] XV. (I, 67; VI, 377.) Ut vaniloquia omnisque tumultus in Ecclesia caveantur. Et ante missam completam non exeant, et verbum Dei intente audiant.

XVI. (V, 161, 170, 260; VI, 165, 290; I, 66; V, 86; VI, 173, 205, 376.) De Oratione Dominica et Symbolo, ut memoriter omnes teneant; et Gloria Patri, ac Sanctus, atque Credulitas et Kyrie eleison a cunctis reverenter canantur. Psalmi similiter distincte a clericis. Et ut secreta presbyteri non inchoent antequam Sanctus finiatur, sed cum populo Sanctus cantent.

XVII. (I, 68.) Ut scholas presbyteri pro posse habeant et libros emendatos.

XVIII. (I, 70; V, 182; VI, 106. Addit. III, 78, 98.) Ut hospitalitatem ante omnia diligant; et ut viduarum, [Col. 0765D] peregrinorum, orphanorum, atque infirmorum curam et sollicitudinem habeant.

XIX. (VII, 376.) Ut conversationem feminarum earumque accessum et administrationem detestentur. Sin alias, velut contemptores canonum ab ordine deponantur. Et quibus ministrare necessaria decernunt, longe eis domos praevideant, in quibus non per se, sed per ministros, subsidia porrigant.

XX. (I, 88; V, 216; VII, 261.) De vasis et vestimentis ecclesiasticis pro pignoribus absque licentia episcopi non dandis, et datis non recipiendis.

XXI. (I, 34; V, 73; VI, 106.) Ut in infirmitate positi absque dilatione reconcilientur, et viaticum [Col. 0766A] viventes accipiant, et benedictione sacrati olei non careant.

XXII. (VII, 394; III, 55; V, 104, 145.) Ut pro chrismate annis singulis de omni ministerio duo presbyteri veniant, ut si unus infirmatur, alter sufficiat. Et ut pariter sacra officia ejusdem diei persolvant. Et ut chrisma pro subvertendis judiciis nemini detur, et sub sigillo custodiant.

XXIII. (I, 96; V, 222. Add. II, 13. Add. III, 85.) Ut nulla femina veletur sine licentia episcopi. Et ut ante triginta dies non veletur, et hoc cum consilio parentum ac vicinorum.

XXIV. (I, 17; VII, 190, 262, 376. Add. II, 18.) De mulieribus ac laicis, ut ad altaria non accedant, et ut sacramenta et panes sanctorum, exceptis quae offerunt, [Col. 0766B] non tangant.

XXV. (I, 136; V, 40; VI, 217, 233.) Ne leviter aut passim quisquam excommunicetur. Et nullus cogat bibere vel inebriare.

XXVI. (I, 151; V, 53.) Ut nullus poenitentem cogat manducare vel bibere, nisi redemptio permissa sit, ita tamen ut prius pro eo donet coram ipso redemptionem.

XXVII. (II, 46; V, 96.) Ut patres et patrini filios vel filiolos erudiant et enutriant; illi, quia sunt patres; et isti, quia fidejussores.

XXVIII. (Ibid. 159. Add. II, 9.) Ne presbyter solus missam canat: non enim potest dicere, Dominus vobiscum, Sursum corda, et caetera.

XXIX. (I, 147: V, 49.) Ut nullus presbyter alterius [Col. 0766C] parochianum, nisi in itinere fuerit, vel placitum ibi habuerit, absque licentia sui presbyteri ad missam recipiat vel sollicitare praesumat.

XXX. (VII, 16.) Ut suis terminis contentus unusquisque existat, nec ex alienis quidquam expetat.

XXXI. (V, 172; VI, 181, 183, 188.) Ut nullus pretium pro baptismo accipiat. Et ut certis temporibus Paschae et Pentecostes baptismata fiant, et hoc in vicis, excepta causa infirmitatis.

XXXII. (II, 36, 47; V, 97.) Ut Ecclesiae antiquitus constitutae nec decimis nec ulla possessione priventur, nisi summa exposcat utilitas.

XXXIII. (I, 145; V, 47, 267; VII, 260, 391, 424.) De Ecclesiis vel altaribus ambiguis, similiter de infantibus, ut consecrentur et baptizentur; quia quod [Col. 0766D] non constat factum, nulla ratione videtur iteratum.

XXXIV. (VI, 208; VII, 396. Add. II, 12.) Ut in domibus ab episcopo non consecratis nemo missam quacunque necessitate celebret. Ex vasis et vestimentis similiter nemo missam cantet.

XXXV. (I, 143; V, 45, 154, 173, 194, 374 et seq.; VI, 407.) Ut decimae et fideliter a populis dentur, et canonice a presbyteris dispensentur, et annis singulis rationem suae dispensationis episcopo vel suis ministris reddant; ne forte damna fraudium subigant, aut necatores pauperum, subtrahendo utilia, quod absit, existant.

XXXVI. (Ibid., 209). Ne in quinta vel sexta generatione [Col. 0767A] copuletur conjugio, et usque ad septimam generationem progenies observetur.

XXXVII. (V, 180. Add. II, 17.) Quod non liceat mulieri velum aut sponte aut coacte semel susceptum quacunque ratione rejicere, licet in domibus propriis vestes mutarit.

XXXVIII. (V, 167.) Ut nullus filium vel filiam a fonte suscipiat, nec eam ducat cujus filium tenuit. Quod si inventi sunt, separentur.

XXXIX. (V, 315, 322; VI, 99, 402; VII, 331. Add. IV, 8.) Ut doceantur plebes nulla contra episcopos graviter vel leviter agere, nec ipsis detrahere, sed humiliter ac reverenter in cunctis obedire; et quod eorum injuria referatur ad Deum, cujus summa legatione funguntur. Et ut reges vel principes, pro quibus [Col. 0767B] orare quibusque propter Deum subdi praecipimur, nullus maledicere vel detrahere praesumat.

XL. (I, 85; V, 214; VII, 292, 468. Add. IV, 56.) De manso integro unicuique Ecclesiae absque censu vel temporali servitio dando. Et quod omnes dotes ecclesiarum ad jura pertineant episcopi.

XLI. (IV, 17; V, 106, 233.) Quicunque viduam infra triginta dies viduitatis invitam vel volentem acceperit, ultra eam non attingat, et adulterii poenas luat.

XLII. (II, 39; V, 274.) Ut incestuosi, et qui decimas non dant, non constringantur per gladios vel sacramenta, sed ecclesiastice corrigantur.

XLIII. (Ibid., 325.) Ut presbyteri per mercata non discurrant, nec indiscrete domos circumeant, et comessationibus [Col. 0767C] et ebrietatibus non inserviant, ne famam malae opinionis incurrant.

XLIV. (I, 150; V, 327.) Ut res quas in sacris ordinibus acquisierint, propriis ecclesiis derelinquant; haereditarias vero juxta arbitrium propriae voluntatis distribuant.

XLV. (Ibid., 372.) Ut presbyteri aquam benedictam cum suis populis in circuitu ecclesiarum deferant, et ut scrutinia in locis et temporibus constitutis non negligant.

XLVI. (Ibid., 382. Add. III, 72.) De aedificationibus ecclesiarum, ut nullus antea fundamentum jaciat donec episcopus veniat, et in medio crucem figat; et sic accepta dote, construendi licentiam tribuat.

XLVII. (I, 131; V, 266. Add. III, 83.) Ut episcopus, [Col. 0767D] aut presbyter, de loco ignobili ad nobilem per ambitionem non transeat, nec quisquam inferioris ordinis clericus.

XLVIII. (VI, 200; VII, 245.) Si presbyter aut diaconus deserit ecclesiam suam, deponatur, nisi petitione populi, licentiaque episcopi, et utilitate majori.

XLIX. (VI, 73, 75. Add. II, 10.) Ut presbyter non amplius quam unam ecclesiam habeat, sicut et vir unam uxorem.

L. (VI, 61.) Ut presbyteri et diaconi, si in bella cum armis processerint, ita deponantur ut nec laicam communionem habeant.

LI. (Add. IV, 54.) Si quis a synodo vel a proprio [Col. 0768A] fuerit excommunicatus episcopo, et ex ministerio sacro quidquam contigerit, nullatenus spem restitutionis inveniat.

LII. (VI, 77.) Ut qui aquam consecratam vult accipere in Sabbato sancto vel Pentecoste, ante infusionem chrismatis sumat. Nam illa chrismatis mistio ad regenerandos pertinet.

LIII. (II, 40; VI, 170, 191; VII, 472.) Ut populus praedicetur ut oblationes Deo offerant, et ut tertia Dominica vel quarta communicent, abstinentes se a luxuria propriisque uxoribus, et reliquis illicitis, nisi forte criminalibus culpis sint impliciti.

LIV. (VI, 169, 171.) Ut signa pulsentur horis canonicis. Et ut nullus se per ambitionem alteri praeferat, sed omnes agnoscant tempus suae ordinationis.

[Col. 0768B] LV. (Ibid., 175, 193.) Ut nemo a sacro fonte aliquem suscipiat, nisi Orationem dominicam et Symbolum juxta linguam suam et intellectum teneat. Et omnes intelligant pactum quod cum Deo fecerunt.

LVI. (Ibid., 178.) Ut presbyteri chrisma, oleum, et Eucharistiam semper habeant, ut parati inveniantur.

LVII. (Ibid., 29, 195.) Ut omnes primitiae frugum benedictionis gratia ad ecclesiam deferantur.

LVIII. (Ibid., 197 et seq.) Ut exsequiae mortuorum cum luctu secreto et cordis gemitu fiant. Et psalmos ignorantes, Kyrie eleison ibi canant; et ut triginta diebus amici et parentes pro eis agant.

LIX. (Ibid., 206.) Ut presbyteri de occultis jussione [Col. 0768C] episcopi poenitentes reconcilient; et sicut supra praemisimus, infirmantes absolvant et communicent.

LX. (Ibid., 207.) Mulier post partum statim ut voluerit, nisi forte sit adultera, intret ecclesiam, ac Deo referat gratias.

LXI. (I, 158; II, 35; VI, 189) De festivitatibus anni quae feriari debeant, id est Natali Domini, sancti Stephani, sancti Joannis, et Innocentium, octavas Domini, Epiphania, et Purificatione sanctae Mariae, et Assumptione, et Ascensione Domini, et Pentecoste, Missa sancti Joannis Baptistae, apostolorum Petri et Pauli, sancti Michaelis, atque omnium Sanctorum, sancti Martini, et sancti Andreae, et eorum quorum corpora ac debitae venerationes in locis singulis [Col. 0768D] peraguntur.

LXII. (Ibid., 187, 330. Add. II, 23.) Ut diebus festis jejuniorum a conjugibus se abstineant; et quia non est concessa uxor causa libidinis, sed filiorum, omnia prohibeantur illicita, parcaturque a licitis.

LXIII. (VI, 103, 112, 394, 404, 407.) Ut privilegia ecclesiis concessa maneant incorrupta; et qui corruperit, poenas luat sacrilegii.

LXIV. (V, 403; VI, 393; VII, 199.) Laicis, quamvis religiosis, de ecclesiae negotiis disponendis nulla tribuatur facultas, quia ad ipsorum damnationem pertinet

LXV. (VI, 404, 405, 407. Add. IV, 57.) Omnia quae Deo offeruntur, consecrata habentur, in vineis, terris, [Col. 0769A] sylvis, utensilibus, vestimentis, pecoribus, et reliquis possessionibus; ut quae Ecclesiae sunt, sine dubio Christi, qui sponsus ejus est, sint.

LXVI. (VI, 421.) Quod conjunctio spiritalis commatris maxime sit peccatum, et ideo separandum, et capite vel exsilio damnandum.

LXVII. (Ibid., 230, 240, 432. Add. II, 23.) Quod debeant viri uxores suas diligere, eisque ut vasi inferiori custodiam et omnia necessaria providere.

LXVIII. (V, 23, 59; VII, 4, 78, 155, 163, 275.) Quod omnis ordo clericorum episcopo suo subjectus maneat, et ad ejus judicia concurrat, nihilque sine eo praesumat. Quod qui fecerit, degradetur.

LXIX. (V, 25, 26, 62; VII, 10, 474.) Ut excommunicatis nemo communicet, nec perturbatoribus ecclesiarum [Col. 0769B] se misceat.

LXX. (VI, 364; VII, 85, 100.) Ut criminosus locum accusandi non habeat; et qui unum crimen non approbat, ad aliud non admittatur.

LXXI. (VI, 381; VII, 116. Add. IV, 3.) Ut nullus accusationem suscipiat priusquam rebus suis restituatur.

LXXII. (V, 147; VII, 166.) Nemo accipiat ecclesiam sine datione et consensu proprii episcopi.

LXXIII. (V, 2: VII, 130, 231.) Ut discendi gratia ad civitatem vel ad loca constituta presbyteri veniant quadragesimali tempore.

LXXIV. (VII, 106, 433; VII, 132, 336. Add. II, 23.) Ut de incestis, infirmis, poenitentibus, et mortuis omnem sollicitudinem et curam habeant presbyteri, [Col. 0769C] et concubinas omnino prohibeant.

LXXV. (Ibid., 6. Gratian. dist. 50 de Cons. 6. Ut jejuni.) Ut jejuni ad confirmationem veniant perfectae aetatis; et moneantur confessiones dare prius, ut mundi donum sancti Spiritus valeant accipere.

LXXVI. (VII, 129, 130, 147, 148, 465.) Ut omni anno parochias episcopi gyrent; et ut presbyteri rationem sui ministerii ac creditorum omnium ipsi reddant.

LXXVII. (Capitul. Caroli Calvi, tit. VII, cap. 72.) De venditionibus sepulcrorum, de his qui pro sepulturis munera exigunt, ut severiter puniantur et distringantur.

LXXVIII. (VII, 225. Add. IV, 71.) Ne presbyter benedictionem publice fundere super populum praesumat.

[Col. 0769D] LXXIX. (VII, 248.) Qui ecclesiam tricennarii jure possederit, nulli deinceps subtrahere liceat.

LXXX. (Ibid., 253.) Quod eamdem poenam passurus sit accusator, si convincere non potest, quam reus, si victus fuerit.

LXXXI. (Ibid., 261.) Qui res ecclesiae invadunt, vastant, vel diripiunt, si monente episcopo non se correxerint, excommunicentur.

LXXXII. (VI, 371; VII, 279.) Ut laici infra cancellos non stent, et ut oblatio populo foris septa recipiatur.

LXXXIII. (Ibid., 280.) Qui sabbato Paschae usque [Col. 0770A] ad noctis initium non jejunant, excommunicentur, et a paschali communione secernantur.

LXXXIV. (Ibid., 357. Add. IV, 14.) Quod in omni causa capitali seu status, non per advocatum, sed per personam, sit agendum.

LXXXV. (VII, 378.) Ut presbyteri ab omnibus vitiis se caveant, et subjectis ducatum coelestis vitae praebeant.

LXXXVI. Ut presbyteri domos religiosas habeant et nitida vestimenta.

LXXXVII. (V, 138; VII, 379.) Ut regulariter poenitentias dent, et in judicando aequitatem habeant, et munera inde non exigant.

LXXXVIII. (Ibid., 382.) Mulier quae dormiens filium suum opprimit, sex annis poeniteat. Vir ejus [Col. 0770B] si in domo fuerit, quatuor. Si in uno lectulo, simili modo, duos in pane et aqua, reliquos ad arbitrium sacerdotis, juxta qualitatem personae et fletum poenitentis.

LXXXIX. (Ibid., 463.) Ut sponsus et sponsa cum precibus et oblationibus a sacerdote benedicantur, et legibus sponsetur ac dotetur, et a paranymphis custodiatur, et publice solemniterque accipiatur. Biduo ac triduo abstineant, et doceatur eis ut castitatem inter se custodiant, certisque temporibus nubant, ut filios, non spurios, sed haereditarios Deo et saeculo generent.

XC. (I, 6; VI, 120.) De his qui missas canunt et non communicant, quomodo possunt dicere Sacracramenta quae sumpsimus? et caetera.

[Col. 0770C] XCI. (I, 13, 127.) Ut bis in anno concilia celebrentur, et nemo plus in unoquoque quam quindecim diebus remoretur.

XCII. (VII, 40, 122.) De interdictis, quod qui interdicta canonica servare contempserit, gradus sui periculo subjacebit. Item si quis sacerdotum vel clericorum contra interdicta canonum fecerit, a suo est officio submovendus.

XCIII. De Pascha annotina, ut rememoretur.

XCIV. (VI, 74.) De litania Romana VII Kalendas Maii, ut rememoretur.

XCV. (V, 150. Add. III, 122.) De diebus Rogationum, ut reverenter ac studiose absque turpibus jocis et verbis celebrentur, ut nullus in eis prandia, comessationes, diversasque potiones per diversa loca facere [Col. 0770D] praesumat.

XCVI. (Concil. Aquisgran. II, tit. II, cap. 9.) De lectionibus vigiliae Paschae et Pentecostes.

XCVII. (II, 35.) De octo diebus Paschae, qualiter feriari debeant, et de Pentecoste.

XCVIII. (VII, 42.) De dilatione temporum erga eos qui ad sacros ordines provehuntur. Qui se divinae militiae mancipari desiderat, sive inter lectores, sive inter exorcistas quinquennio teneatur. Exinde acolythus vel subdiaconus quatuor annis stet; et sic in benedictione diaconatus, si meretur, accedat: in quo ordine quinque annis, si inculpate se gesserit, haerere debebit; et postea probatus, sacerdos efficietur.

XCIX. (V, 37; VII, 43.) De confessione scelerum. [Col. 0771A] Manifestum est eum confiteri crimen qui indulto et delegato sibi judicio purgandi se ratione non utitur: nihil enim interest utrum in praesenti examine omnia quae de eo dicta sunt, comprobentur, quod ipsa ejus absentia pro confessione consistat.

C. (VII, 62.) Quod poenitenti nulla lucra negotiationis exercere conveniat. Et ut injusta populi petitio effectu careat.

CI. (Ibid., 107.) Accusatores calumniosos vel suspiciosos nemo suscipiat, nemo audiat.

CII. (Ibid., 307.) Accusatores et accusationes quas saeculi leges non admittunt, canonum quoque decreta removent.

CIII. (VI, 359, 362; VII, 112.) Quorum fides, vita, et libertas nescitur, non possint sacerdotes accusare; [Col. 0771B] nec viles personae, nisi in propriis causis.

CIV. (Capitul. VII, 436. Add. IV, 27.) Si quis clericus in criminali vel leviori causa pulsatur, vel in discrimen capitis accersitur, non statim reus aestimatur qui accusari potuit, nec subjectam innocentiam facimus. Sed quisquis ille est qui crimen intendit, ad judicium episcopale veniat, nomen rei indicet, vinculumque inscriptionis arripiat. Cognoscat similitudine habita prius dignitatis aestimationem; nec sibi fore licentiam rei mentiendi. Calumniantes ad similem vitam poscat similitudo supplicii.

CV. (I, 9; V, 323, 371; VI, 194, 369; VII, 225, 260, 423, 424.) Ut presbyteri modum proprium recognoscant, id est quae alterius sunt non appetant; nec altaria submoveant, vel caetera prohibita agant. [Col. 0771C] Et ut ecclesiae luminibus caeterisque decorentur ornatibus. Et ut presbyteri missas cum sandaliis celebrent.

CVI. (V, 396; VI, 206, 313, 381; VII, 379, 436; VI, 402; VII, 331.) Ut sacerdotes de incognitis sibi rebus nihil judicare praesumant priusquam cuncta quae gesta sunt veraciter audiant, et neminem laedere vel detrahere; nec quemquam ante justum judicium damnent, nec proprio arbitrio judicent. Prius probent, et sic judicent; non enim qui accusatur, sed qui convincitur, reus est. Et neminem laedere vel detrahere sine causa concedant, exemplo Mariae, quae Moysi propter Aethiopissam detrahit, et leprae immunditia multata est. Et David in Saul unctum, licet nosset a Deo abjectum et reprobatum, manum [Col. 0771D] mittere timuit. Similiter et nos vituperationis manum ab omnibus fidelibus subtrahamus.

CVII. (VII, 63, 452.) Ut presbyteri sicut ordine sanctiores, ita verbo, incessu, et actu sint reverentiores, quia celsitudo graduum graviorem peccati facit cumulum.

CVIII. (Add. III, 41; Add. IV, 90, 152.) Ut presbyteri et clerici ante se joca turpia fieri non permittant; sed pauperes et indigentes ad mensas secum habeant, et legatur eis lectio.

CIX. (V, 156. Add. III, 32.) In ecclesiis vel in domibus earumque atriis placita saecularia minime fiant.

CX. (VII, 395.) Qui rapiunt feminas, furantur, [Col. 0772A] vel seducunt, licet ipsis et parentibus conveniat, eas uxores non habeant.

CXI. (VII, 382, 406.) Ne ullus laicorum plusquam duas uxores habeat. Quod vero extra est, ad adulterium pertinet. Similiter et mulier.

CXII. Ut in Christianorum non saltetur nuptiis, et a Quinquagesima usque octavas Paschae non fiant nuptiae.

CXIII. (VII, 217, 398. Add. III, 17.) Ut clerici, in quacunque seditione arma detulerint, post depositionem gravi poenitentiae in carcere retrudantur. Aliter si armis, sagis, vel sabeis usi fuerint, deponantur.

CXIV. (VI, 196; VII, 205.) Quando populus ad ecclesias venerit per dies solemnes, aut communiter [Col. 0772B] Kyrie eleison cantent, aut singulariter orationem dicant, et in ecclesia cum silentio stent, et pro se et pro omni populo Dei orent, corda semper ad coelum habentes erecta; et moneantur ut luminaria, incensum, et buccellas, et fructuum primitias afferant, sicut scriptum est: Honora Dominum de tua substantia (Prov. III, 9). Et in eisdem sanctis diebus, nec in plateis, nec in domibus, cantica turpia vel luxuriosa, saltationes, vel lusa faciant diabolica; sed aliquem sapientem et bonum hominem conveniant, et ibi bonis lectionibus, quae ad animae salutem pertinent, intendant. Revertentes de ecclesia similiter cantent, et eorum pastores exeuntes vel redeuntes ad campos, ut vera christianitas in eis agnoscatur.

CXV. (Ibid., 347.) Moneantur omnes fideles de [Col. 0772C] charitate et hospitalitate, ut noverint quia vera est charitas Deum diligere plusquam se, et proximum tanquam se, et qui nihil vult facere aliis quod sibi non vult fieri. Qui enim in cibo et potu, dandis et accipiendis rebus, charitatem putat, errat, dicente Apostolo: Regnum Dei non est esca et potus, sed justitia et pax (Rom. XIV, 17). Sed et si ipsa cum studio charitatis fiant, bona sunt, et inter virtutes computanda. Aliter, saeculi actus sunt.

CXVI. (VII, 407.) De orationibus et eleemosynis et missarum celebrationibus pro fidelibus defunctis agendis, quibus impii carere debent; quoniam nec eorum eleemosyna a sacerdotibus vel reliquis fidelibus accipienda est, nec sepultura fidelium tribuenda.

[Col. 0772D] CXVII. (Ibid., 346.) Quod non valeant Scripturae contra decreta canonum vel sancita pontificum.

CXVIII. (VI, 342; VII, 71, 247.) Ut lites et contentiones, rixae et jurgia, sicut discordiae et odia, prohibeantur, et pax et concordia praedicetur.

CXIX. (III, 31; V, 183; VII, 163, 291, 450.) Ut diffinita crimina nullus refricare audeat.

CXX. (VII, 242, 243.) Quod poenitentes a conviviis et ornamentis atque alba veste abstinere debeant; et discordes pellantur ab ecclesia donec ad pacem redeant.

CXXI. (I, 7; V, 25, 6; VII, 10, 295, 474.) De his quos presbyter excommunicaverit, ut alius eos non recipiat.

[Col. 0773A] CXXII. (I, 62; VI, 374. Add. III, 94.) Ut Christiani ab otioso sermone et juramentis se caveant.

CXXIII. (VI, 303; VII, 149, 457. Add. IV, 60.) Qui contra statuta canonica fecerit, laicus communione, clericus privetur honore.

CXXIV. (Add. III, 21.) Ut fideles se abstineant a coitu praegnantium uxorum, et menstruo tempore.

CXXV. (I, 68. Add. I, 5; VI, 259.) Ut presbyteri computum discant.

CXXVI. (VII, 203, 237.) Ut superbi clerici et laici excommunicentur. Et ut patientia et humilitas, castitas et humanitas ab omnibus praedicetur.

CXXVII. (Add. IV, 55.) Si quis potentum quemlibet exspoliaverit vel oppresserit, per praedicationem sacerdotum revocari debet.

[Col. 0773B] CXXVIII. (I, 24; V, 28; VII, 13.) Ut unusquisque in eo loco, in quo constitutus est, ibi maneat, nec ad alia transeat.

CXXIX. (V, 55, Add. III, 30) De reis ad ecclesias vel ad earum atria confugientibus, ut inde non abstrahantur.

CXXX. (I, 100; V, 226; VI, 133; VII, 179. Add. IV, 188.) Ut nullus occulte nuptias faciat, nec virginem vel viduam sacratam ducat.

CXXXI. (VII, 237, 311.) Clerici tardi ad officium aut flagellentur aut excommunicentur.

CXXXII. (VI, 192. Add. IV, 155.) Nullus sacerdotum decimas cum lite et jurgio suscipiat, sed praedicatione et admonitione.

CXXXIII. (V, 60; VII, 34, 460.) Ut vocati ad synodum [Col. 0774A] inpraetermisso occurrant; sin alias, condemnentur.

CXXXIV. (Add. IV, 81.) De his, qui sibi quacunque negligentia mortem inferunt, aut pro suis sceleribus puniuntur, nulla pro eis fiat oblatio, nec cum psalmis ad sepulturas ducantur.

CXXXV. (I, 157; V, 276. Add. IV, 100, 166.) De his, qui decimas abstrahunt ecclesiae, ad quam pertinent, et propter munera vel aliquam occasionem alteri dant, donec restituant, ab ecclesiae societate pellantur.

CXXXVI. (V, 112.) Laicus non debet in ecclesia publice lectionem recitare, nec alleluia, sed psalmos et responsoria.

CXXXVII. (VII, 383.) Ut ad praedicationem et [Col. 0774B] confirmationem episcopi omnes devote conveniant, eique fideliter ministrent et obediant.

CXXXVIII. (Ibid., 271.) De his qui ecclesiis vim inferunt, aut clericos injuriare praesumunt, ut anathematizentur.

CXXXIX. Ut qui alium in culpa sua defendere vel excusare nititur, excommunicetur.

CXL. Ut nullus sacerdotum ignoret quid sit in synodo constitutum, sed omnibus cognitis certatim obtemperent.

Haec vero brevitatis studio, ut praelibavimus, a nobis collecta omnibus nostris sacerdotibus habenda statuimus; quoniam ipsis et subjectis ovibus haec eadem bene habita et intellecta omnibus modis profutura cognoscimus.




[Col. 0773]
COMMONITORIUM HERARDI ARCHIEPISCOPI TURONENSIS AD VENILONEM SENONUM ARCHIEPISCOPUM.
(Apud Labb., Conc. tom. VIII, pag. 694.)

[Col. 0773C] Venerabili Veniloni, Senonum archiepiscopo, HERARDUS gratia divinae pietatis Turonensis metropolis, immerito licet, episcopus, salutem in Domino, et perpetuam pacem.

Certum habeat vestrae sagacitatis dilectio, legationem totius synodi, quae in vicinia confluxit Tullensium, nosmet ad vestram paternitatem communi decreto suscepisse. Litteras etiam ex synodica vocatione vobis perferendas more ecclesiastico ab eadem synodo nos percepisse. Deinceps vero nostram parvitatem gravi scitote gravatam incommodo. Et quoniam praefatae synodi institutis pro voto parere non posse nunc nostram constat inertiam, fratrem et consacerdotem nostrum, nostrae sedi officii honore attiguum, Rotbertum, Cenomanorum episcopum, [Col. 0773D] nostra vice super injuncta nobis legatione fraterno more remandavimus pariter et postulavimus ad vos pergere: qui omnia nobis sancta synodo reverenter injuncta intrepide juxta divinitus sibi collatam [Col. 0774C] industriam ad vos exsequi procurabit. Et hoc ipsum apud memoratam obtinui synodum, ut si quolibet, ut se humana fragilitas habet, languore, sicut et accidit, detinerer, eumdem nostra vice, accepta ab eadem synodo auctoritate omnium et jussione, vobis dirigerem. Rogamus ergo, et ut patrem charissimum fratremque familiarissimum monere praesumimus, ut diligenti cautaque sollicitudine, cunctis quae ad vos deferuntur perspectis, vobis ipsi consulere non detrectetis. Sano quoque et sapienti consilio procuretis, ne vobis, et omni nostro ordini, infantiae notam praetendatis. Et si quid in his quae vobis objiciuntur, conscientia teste reprehensibile, aut forte damnabile judicatur, praevenire modis omnibus, et opportune detergere studeatis. Et quoniam omnis gradus pontificalis [Col. 0774D] ordinis, totius quam praemisimus synodi, ex impacta vobis hujusmodi calumnia scandalizatur, compatitur, tristatur, et congemiscit: vos, quem causam hujusce laesionis esse comperimus, et quem [Col. 0775A] oportuerat, secundum Apostolum, testimonium habere ab his etiam qui foris sunt, hortamur, fideliterque suggerimus, ut aut uni episcopo pro omnibus, aut pluribus pro cunctis, satisfacere pro tempore non gravemini vestris apicibus sacris: simulque quo regiam dignationem vobis acceptabilem, sicut vobis et omni vestro expedit gregi, satisfaciendo, humiliterque ipsius hilaritatis clementiam impetrando acquirere [Col. 0776A] procuretis, obnixe flagitamus, et in charitate sincera compatiendo precamur. Valere vestram paternitatem votis omnibus postulamus, et ut nostram petitionem efficaciter suscipiatis oramus; utque nostram unanimitatem ex vestri causa ad aliquantulam, quin potius ad integram, perducere certetis laetitiam, supplici postulatione monemus, pater beatissime.




[Col. 0775]
[a 1Kb] ANNUNTIATIO HERARDI ARCHIEPISCOPI TURONENSIS Regis (Caroli Calvi) ac synodi (Suessionensis III), jussu facta, Ne mirum sit quod causa jam ante definita iterum in hac synodo retractetur: et cur reginam uxorem suam rex tam sero nunc tandem ab episcopis benedici postulet.

[Col. 0775B] Auctoritas sacra, et specula ministerii, unde vobis vestram salutem nuntiare debemus, fratres, nos commonent, ut semper simus parati ad satisfactionem omni poscenti nos rationem de ea quae in nobis est spe et fide (I Petr. III), ut illa quae agimus, qua intentione ac fide agamus, et qua spe nobis a Deo remunerari credamus ea quae recta intentione agimus, ministerio nostro commissis, sive simpliciter, sive non simpliciter quaerentibus, vel non quaerentibus intimemus, ne aut simplices suspicione sinistra in actibus nostris offendant, aut impuri locum detrahendi nos invenientes delinquant. Hoc enim speculatorum officium est, quo nomine nos episcopi non merito sed gratia nominamur a Domino, ut imminentia prospicientes pericula, his [Col. 0775C] quorum salutem suscepere tuendam annuntient. Quapropter, fratres, quorumdam cogitationibus, quorumdam vero verbis satisfacere bonum duximus, qui cogitant forte, ac dicunt, quoniam antea in hoc eodem loco ante aliquot annos quidam nostrum, et quorumdam nostrorum decessores, synodum tenuimus, et eamdem causam, quam tunc diffinivimus, nunc quoque, quasi non fuerit bene diffinita, cum etiam et a Sede apostolica sit terminata, mutavimus, et ob id nostra sententia vilis possit haberi, quasi ad mobilitatem humanae gratiae nostras sententias immutemus, vel, ut dicamus apertius, venumdemus. Non ita est, fratres, quoniam in episcopali ministerio non est Est et Non, sed semper Est, id est stabilitas in illo est: quia in Christo hoc sacrum ministerium [Col. 0775D] radicatum est, qui nunquam consilium, sed saepe mutat sententiam, tam per seipsum, quam et per suos fideles, de quorum numero sua clementia nos computamur, quibus veridica voce promisit: Ubi sunt duo vel tres congregati in nomine meo ibi sum in medio eorum; et: Si duo ex vobis consenserint [Col. 0776B] super terram de omni re, fiet illis (Matth. XVIII). Et quia Deus saepe suam mutet sententiam, necessarium vidimus ut de multis unum testimonium nobis omnibus amplectendum dicamus, ait Dominus: Si dixero impio: Morte morieris, et ille impius conversus fuerit a via sua prava, et fecerit judicium et justitiam, vita vivet et non morietur; omnes iniquitates ejus quas fecit in oblivione erunt coram me (Ezech. XVIII). Nam et post legis duritiam quam dedit per angelos in manu Moysi, dedit Evangelii gratiam per apostolos et eorum successores omnibus praedicandam. Quia ut sanctus Leo, apostolicae sedis magnus ornatus, dicit (Epist. ad Rusticum Narbonensem): »Sicut sunt quaedam quae nulla possunt ratione converti, ita multa sunt, quae aut pro consideratione [Col. 0776C] aetatum, aut pro necessitate rerum oporteat temperari: sic tamen, ut quod sequendum fuerit inventum, nec praeceptis evangelicis contrarium, nec decretis sanctorum inveniatur adversum.« Quod et in hac causa sumus secuti, sicut in sanctis auctoritatibus invenimus, qui in psalmo canimus: Misericordia et veritas obviaverunt sibi, justitia et pax osculatae sunt (Psal. LXXXIV), et semper super exaltet judicium misericordia, dicente Apostolo: Adhuc excellentiorem viam vobis demonstrabo (I Cor. XII), id est charitatem, quae omnibus desiderat misereri, et cunctis vult in commune proficere. Perfecta enim sunt ea quae ad correctionem hominum et ad censuram debitae severitatis episcopali sententia proferuntur: sed excellentiora sunt quibus dilectionis benignitate [Col. 0776D] subditorum saluti, et communi Ecclesiarum utilitati ac consultui providemus. Unde manentibus statutis prioribus, quae secundum auctoritatem constituta sunt per justitiae severitatem, licitum est nobis per easdem supereminentes auctoritates, quae impendunt misericordiam, immutare duriores sententias correctione [Col. 0777A] facta per eminentiorem viam, scilicet charitatem. Et sicut de prioribus statutis sedem apostolicam consuluimus, ita et ex hac diffinitione nostra ejusdem matris omnium Ecclesiarum responsionem exspectamus; quatenus si ita ut praeduce illius commonitione, qua ad hunc locum convenimus, his quae per indulgentiam misericorditer invenimus, concordaverit atque consenserit, Ecclesiae consultibus faveamus. Caeterum, fratres, volumus vos scire quia domnus et senior noster Carolus rex gloriosus nostrae humilitatis petit devotionem ut auctoritate ministerii nobis a Deo collati, sicut ipse in regem est unctus et consecratus episcopali auctoritate unctione sacra et benedictione, veluti in Scripturis legimus Dominum praecepisse ut reges ungerentur et [Col. 0777B] sacrarentur in regiam potestatem: ita uxorem suam dominam nostram in nomine reginae benedicamus, sicut et a sede apostolica et a nostris decessoribus antea de aliis factum comperimus. Et ut non vobis sit mirum quare hoc petat, fraternitati vestrae rationem reddere maturamus. Videlicet quia, sicut multis est cognitum, Deus omnipotens sua gratia istud regnum in manus suorum antecessorum mirabiliter adunavit, quod ipsi decessores sui nobiliter gubernaverunt, et per successiones sua progenies usque ad haec tempora rexit. Et isti nostro seniori Deus filios, sicut vobis notum est, dedit. In quorum nobilitate, ad sanctam Ecclesiam, et regnum quod Deus illi ad regendum commisit, fideles illius spem maximam se habere sunt gratulati. De quibus ipse aliquos [Col. 0777C] Deo obtulit, ut etiam de fructu ventris sui oblationem Deo offerret; aliquos Deus adhuc aetate immatura sua gratia de hoc saeculo rapuit, ne, ut scriptum est, malitia mutaret corda eorum (Sap. IV); aliquibus autem, quod vos non latet, suo judicio talem passionem permisit incurrere, sicut fideles illius agnoscuntur dolere. Propterea petit benedictionem episcopalem super uxorem suam venire, ut talem sobolem ei Dominus de illa dignetur donare, unde sancta Ecclesia solatium, et regnum necessariam defensionem, et fideles illius desiderabile adjutorium, et ista Christianitas operabilem tranquillitatem, et legem atque justitiam, cum illis quos adhuc habet, annuente et cooperante Domino, possit habere. Et de hoc in sanctis Scripturis habemus auctoritatem, [Col. 0777D] quia sicut Dominus ad Abraham dixit: In semine tuo benedicentur omnes gentes (Gen. XXII), cui jam centenario de nonagenaria uxore Isaac filium dedit; ita [Col. 0778A] et ipsum Isaac uxorem sterilem accipere fecit, ut et in hoc, sicut in multis solet facere, misericordiae suae largitatem ostenderet, et inde dicit Scriptura quia deprecatus est Isaac Dominum pro uxore sua, eo quod esset sterilis, et concepit (Gen. XXIII). Et non sit vobis mirum cur antea hoc non fecit, quia, sicut sacra Scriptura dicit, in primordio conjunctionis masculi et feminae, dixit Dominus ad Evam: Ad virum tuum erit conversio tua, et ipse dominabitur tui (Gen. III). Et cum jam essent moribus in legitima conjunctione maturi, et provectae aetatis Abraham et Sara, et ut sanctus Petrus dicit: Sara obediebat Abraham, dominum eum vocans (I Petr. III), dixit Dominus ad Abraham, quod antea nec ipsi, nec alio homini legimus illum dixisse: Omnia quae dixerit [Col. 0778B] tibi Sara, audi vocem ejus (Gen. XXI). Jam enim et Abraham presbyter merito vocabatur, et defecerant muliebria, id est omnis lascivietas, Sarae. Et tunc acceperunt benedictionem seminis benedicti a Domino, in quo benedicuntur omnes gentes, amen. His ergo fulti auctoritatibus, ad dispensanda Dei dona, qui ab illo ministri ejus sumus ad hoc constituti, ut Leo dicit, non debemus esse difficiles, nec devotorum petitiones negligere: maxime si ipsas petitiones evidentibus judiciis ex Dei viderimus inspiratione conceptas. Quia multiplex misericordia Dei ita saluti humanae subvenire decrevit, ut praecipue sacerdotum supplicationibus ipsa salus debeat obtineri. Cui operi, ut in sacris litteris legimus, ipse Salvator intervenit, nec unquam ab his abest [Col. 0778C] quae ministris suis exsequenda commisit dicens: Ecce ego vobiscum sum omnibus diebus (Matth. XXVIII). Et si quid per servitutem nostram bono ordine et gratulando implemus affectu, ut Leo dicit, non ambigamus per Spiritum sanctum nobis fuisse donatum. Et ideo, fratres, quoniam ita est, et nostra pro vobis ministratio et vestra erga nos conjuncta devotio, ut una fiat apud Dominum supplicatio, sicut legimus, quia ad hoc constituti sunt sacerdotes, ut prius pro suis, deinde pro populi orent peccatis, et oratio fiebat sine intermissione ad Deum pro (Act. XII), id est pro omni episcoporum choro, orantibus nobis pro communi nostra, imo pro totius Ecclesiae ac populi necessitate atque salute, commune votum etiam vestra communis prosequatur [Col. 0778D] oratio apud eum qui facit unanimes habitare in domo, et vivit et regnat in saecula saeculorum. Amen.




ANNO DOMINI DCCLXXI.
ISO SANGALLENSIS MONACHUS.




[Col. 0779]
NOTITIA HISTORICA.
(Apud Fabricium, Bibliotheca mediae et infimae Latinitatis.)

[Col. 0779A] Iso magister, monachus S. Galli, et doctor nominatissimus, defunctus an. 871, pridie Id. Maii, teste Hermanno Contracto in Chron., et Hepidanno in Annalibus apud Goldastum tom. I Rerum Alemannicarum, in quo volumine obvius etiam Radbertus monachus; in cujus libro de Origine et Casibus monasterii S. Galli, multa in laudem Isonis leguntur pag. 12, atque imprimis pag. 22, seq. et 77, ubi laudantur ex ejus discipulis, Marcellus, Notkerus Balbulus, Notkerus magister artis theoricae, Ratbertus, Tutilo, Hartmannus, etc. Ejusdem Isonis libri duo de Miraculis S. Othmari abbatis S. Galli exstant in eodem tomo primo Rerum Alemannicarum, pag. 180 - 189, et apud Mabillonium Saec. III ord. S. [Col. 0780A] Benedicti, parte II, pag. 162. Formulae chartarum in centuria apud eumdem Goldastum, tom. II Alemannic., pag. 28, 30, 33, 36, 48, et 54, seq., Grimaldo abbate, adeoque ante an. 872, non an. 913, ut Goldastus pag. 5. [(a) 1Kb] Glossar. in Prudentium poetam, ex duplici codice Caroli Widmanni et Jacobi Bongarsii vulgavit ad calcem Prudentii sui Joannes Weitzius, pag. 771-904, Hanov. 1613, in 8o. Lexicon Latinum ex omnibus veterum glossariis collectum sub nomine Salomonis episcopi, quod in monasterio S. Galli et Constantiae in bib. cathedrali asservari Goldastus, pag. 144, testatur, nemo adhuc in lucem protulit. Fertur et carmina quaedam composuisse, etiam ipsa necdum publice visa.




[Col. 0779]
ISONIS DE MIRACULIS SANCTI OTHMARI LIBRI DUO.
(Apud Mabillonium, Acta Sanctorum ordinis S. Bened., tom. III.)



PRAEFATIO AUCTORIS.

[Col. 0779B] Hucusque virtutes et miracula ob sanctitatem beati Othmari abbatis coelitus declarata Walafridus abbas vir doctus et sapiens, qui in litterarum scientia apud nostrates illustris ante alios habebatur, seniorum in coenobio S. Galli conversantium relationibus seu etiam scriptis veritatis ratione plenissimis fidem accommodans, luculento satis sermone et veraci assertione conscripsit. Sed quia nos fratres, in eodem coenobio Deo militantes, post harum descriptionem virtutum multa miraculorum insignia circa corpus ejusdem viri divinitus manifestata esse cognovimus, [Col. 0780B] aliqua ex his ad laudem et gloriam omnipotentis Dei styli officio memoriae commendare curavimus: quatenus hinc liquido ab omnibus sanum sapientibus colligatur, quam digne ab hominibus honorificetur in terris, qui tam manifesta signorum attestatione quotidie glorificatur in coelis. Non tamen ejus amore ducti aliqua in dubium venientia vel etiam falsitati obnoxia; sed ea tantum litteris titulare disposuimus, quae et luce clarius constant actitata, et multorum narrationibus veraciter noscuntur esse probata.



LIBER PRIMUS.
[Col. 0781]


CAPUT PRIMUM. Quibus miraculis B. Othmari sanctitas in basilica S. Petri claruerit.
[Col. 0781A]

Cum beati viri corpusculum, ab accessu popularis turbae remotum, in oratorio principis apostolorum per multa annorum spatia quiesceret, plurimis signorum ostensionibus manifesta sanctitatis ejus indicia circa ejus tumulum frequenter ostensa apparuerunt. Nam multi ex nostrae congregationis fratribus, qui nocturnae celebrationis vigilias praevenire solebant, causa orationis idem oratorium ingressi, cereos ardentes vitreasque lucernas sponte sua incensas frequenter se ibidem invenisse affirmabant. Angelorum etiam inter se choros ducentium suavissimus ibi concentus audiebatur: quorum praesentiam [Col. 0781B] tanta luminis claritas prosecuta est, ut fenestrae ipsius ecclesiae maxima splendoris illustratione clarescerent, locaque in vicino posita fulgoris sui immensitate perfunderent. Dulcissima quoque odoris fragrantia saepius ibi narratur aspersa, quae et naribus odorantium incognita, et sui jucunditate satis odorifera habebatur. Quibus profecto omnibus patet vir iste quanti apud Deum sit meriti, juxta cujus sepulcrum cereis atque lucernis sponte sua irradiatis angelicae modulationis dulcedinem immensa luminis magnitudo consequitur, et incognita odoris fragrantia mortalium olfactu sentitur.



CAPUT II. Quomodo Salomon episcopus ejus sanctimoniam in synodo perstringens triduanum jejunium induxerit.
[Col. 0781C]

Talibus igitur miraculorum indiciis vir Dei Othmarus post altarium S. Petri honorifice sepultus, annis triginta [a 1Kb] quatuor et centum nonaginta quatuor diebus in pace quievit. Sed cum jam omnipotens Deus lucernam lucis operibus accensam hominumque negligentia diu in occulto positam ad exemplum atque illustrationem fidelium super candelabrum ponere, ac splendore sanctitatis ejus omnibus in domo Dei manentibus luminis sui gratiam vellet administrare; coetus fratrum in coenobio S. Galli sub regulari censura Christo devote famulantium, assiduas colloquiorum sermocinationes de meritorum ejus excellentia facere coepit. Hujuscemodi vero [Col. 0781D] colloquiis iidem fratres sese invicem cohortantes, divino, ut credimus, nutu pariter omnes desiderare [Col. 0782A] coeperunt, ut sancti viri corpusculum ad beati Galli [b 1Kb] ecclesiam, quae jam, Deo opitulante, decenter adornata refulsit, iterato reduceretur. Dictante autem aequitatis ratione, cum hoc suo tantum consilio facere non [c 1Kb] praesumerent, vitae ejus libellum qui nostrorum solertia antecessorum multiplici testium adnotatione olim conscriptus ad nos pervenerat, venerabili episcopo Salomoni legendum contradunt, suaeque voluntatis affectum, quo omnis ejusdem loci congregatio fervebat, aperiunt, ejus per omnia judiciis ejusque obedire parati consiliis. Benivolus autem pontifex, perspectis vitae ejus exemplis, multimodas gratiarum actiones bonorum omnium auctori persolvit, quod bellatorem suum pro zelo justitiae fortiter dimicantem tam apertis miraculorum ostensionibus [Col. 0782B] declaravit. Remoto etiam dubietatis scrupulo, de sanctitate illius, quamvis certus exstiterit, nihil tamen temere nihilque de seipso inordinate sua sola auctoritate voluit diffinire: sed morte suo prudenti usus consilio, causa ecclesiasticorum dogmatum annualem synodum solemniter indicit, et presbyteros ac diaconos diversique ordinis clericos apud Constantiense oppidum convenire praecipit. Quibus in unum collectis, venerandus pontifex in medium surgit, factoque silentio, vitae ipsius sancti moniam, quae jam multos ibidem residentes dulce rumore aliquantulum permulserat, sparsim pro tempore coram omnibus recitavit. Quo facto cum maxima clericorum copia in viri Dei laudibus acclamaret, primo Augiensis coenobii abbatem, qui etiam [Col. 0782C] tunc temporis cum quibusdam fratribus nobis valde charissimis illo confluxerat, ac deinde omnem illius consilii clerum episcopus commonuit, ut triduani jejunii abstinentiam facientes, totius boni fontem in commune precarentur, quatenus pietatis suae munere his in rebus suae voluntatis dispositionem dignaretur perficere. Quibus dictis episcopi sententiam synodus collaudat, seque libenter ita facturam esse conclamat.



CAPUT III. Qualiter idem episcopus sanctum corpus de sepulcro sustulerit, et oblatas ibi illaesas repererit.

Inito itaque hujus synodi consilio ac peracto trium dierum jejunio, venerabilis praesul ad idem monasterium [Col. 0782D] cum suis perveniens, seniorem nostrum Grimaldum [d 1Kb] rectorem ipsius monasterii ac Ludovici [Col. 0783A] regis archicapellanum de hac re tractaturus aggreditur. Post amicae vero salutationis officia cum mutuis inter se colloquiis vitae illius rigorem ac miracula ob indicium sanctitatis ejus frequenter ostensa commemorarent, monachos ejusdem coenobii in unum convenire praecipiunt: simulque cum eis residentes, sanctum corpus de tumulo, in quo catenus jacebat, auferendum atque in sancti Galli ecclesia collocandum pari voto ac communi consilio omnes unanimiter decernunt. Venerabilis etiam abbas Grimaldus, quorumdam animos metu ac formidine sentiens esse permotos, confidentior caeteris effectus, infirmantium mentes consolando roborat, et paternae affectionis studio trepidantium corda informat, astruens ex divinae voluntatis dispositione procedere, quod tam [Col. 0783B] multi de eodem tumulo sancti viri corpusculum desiderarent auferre. Praesul autem praeclarus cum abbatem tam fiducialiter in his rebus gerere conspiceret, Harmotum [al., Harmodum] decanum [a 1Kb] una cum caeteris fratribus secum assumpsit: et ad sepulcrum accedens, lapidem superpositum removere, ipsumque sarcophagum in quo thesaurus pretiosi corporis jacebat, praecepit aperire. Quo facto membra sanctitate plena inspiciens, monachos litaniam cantare, precibusque devotis hortatur insistere. Deinde venerandas sancti Patris exuvias humiliter deosculans, cum omni reverentia de tumulo sublevavit, et in lectica, quae illarum receptui paulo ante compacta fuerat, reposuit. Sub capite autem et circa pectus viri Dei quaedam panis rotulae, quae vulgo [Col. 0783C] oblatae [b 1Kb] dicuntur, ita illaesae atque ab omni corruptione extraneae ab eodem episcopo inveniebantur, ut in nulla omnino parte colorem vel speciem sui amittentes, aspicientium oculis infra spatium ipsius hebdomadae viderentur esse confectae. Quo vero ordine quove in tempore eo loci pervenerint, nobis quidem incognitum, Deo autem novimus esse manifestum. Hoc tamen omnes pro certo scimus, quod per triginta quinque annos nullus mortalium ejus sepulcrum aperuit, antequam praesens episcopus ministerii sui fretus auctoritate, ejusdem congregationis fratribus hoc faciendum injunxit. Idem tamen episcopus venerabiliter eas assumens sacro corpori apposuit, ipsumque corpus cum summa cautela obvolutum in lectica superius dicta honorifice commendavit.



CAPUT IV. Beati Othmari translatio, et festivitatis ejus indicta celebratio.
[Col. 0783D]

Post haec igitur facto intervallo quasi horae unius, praesul devotus hortatu Grimaldi abbatis debito cum [Col. 0784A] honore sanctum virum ex eodem oratio jubet transferri. Tunc vero omnis illa monachorum congregatio albis continuo vestibus induta, dulci modulatione in Dei laudibus prorumpens, beati viri corpus laetabunda prosequitur. Sicque per numerosae multitudinis populos quos amor translationis ejus attraxerat, magno cum honore deductus ecclesiam S. Galli ingreditur, ac juxta ejus altare in dextera parte deponitur. Episcopus autem animadvertens frequentiam populorum, qui diversis ex partibus illo convenerant, aliquid de sanctitate ejus velle audire, cum propter frigoris subreptionem faucium raucedine impeditus ipse ad eos loqui non potuisse, quemdam archipresbyterum ambonem [c 15Kb] conscendere, ac vice sui sermonem ad populum facere jussit: ita videlicet [Col. 0784B] ut presbyter ipse altiori paululum loco consistens ea tantum proferret, quae sibi episcopus in vicino positus dicenda insinuaret. Aliquantis ergo vitae ejus exemplis ac virtutibus coram populo breviter recitatis, missarum solemnia peraguntur, populusque ad sua cum gaudio revertitur: episcopus vero ipsa nocte mansit in monasterio. Mane autem facto, fratres in unum colligit, atque inter alia sacrae institutionis documenta de sancti viri meritis certus existens, confidenter praecipit, ut superveniente depositionis ejus die vigilias ac missarum solemnia honorifice perficiant, diemque illum tam ipsi quam omnis familia infra monasterium instituta in honore B. Othmari feriando cum gaudio spiritalis laetitiae festivum possideant. His omnibus ita, ut retulimus, [Col. 0784C] peractis, praesul benignus orationibus fratrum, ac benedictione munitus, monasterium laetus egreditur.



CAPUT V. Abbreviatio temporum in quibus commemoratae gerebantur res.

Quo vero temporum statu, vel sub quibus regni principibus haec gesta fuerint, si quis pie quaerendo cognoscere cupit, in hac nostrae conscriptionis serie facile poterit invenire quod quaerit. Ipsa enim temporum statuta hoc in loco ideo conscripsimus, ut et legentium fidem custodiant, et majorem apud posteros vigorem sui adnotatione scriptis exhibeant. Igitur beatus Othmarus, primis temporibus Caroli patris Carlomanni et Pippini a Waltramno nobili ac [Col. 0784D] potente viro ad ejusdem Caroli praesentiam adductus, cellulam S. Galli gubernandam ab illo suscepit, ejusque possessiones per multa annorum spatia in diversis rebus nobiliter augmentando dilatavit. Defuncto autem Carolo, non post multos annos filius ejus Carlomannus divino (ut putatur) amore omissis saecularis pompae deliciis, germano suo Pippino regni [Col. 0785A] gubernacula reliquit, et primo Romae, in monte Soracte, apud ecclesiam sancti Silvestri constructo monasterio regularis vitae institutis libera colla subdidit, ac deinde in Samniam provinciam ob secretioris vitae amorem secedens, in monasterio sancti Benedicti, quod est situm in castro Casino, reliquum vitae tempus religiose conversando complevit [a 1Kb] . At vero Pippinus pater Caroli imperatoris per auctoritatem Stephani Romani pontificis deposito ac detonso [b 1Kb] rege Hildrico, anno ab Incarnatione Domini septingentesimo quinquagesimo quarto, indictione septima, ex praefecto palatii rex constitutus, solus Francis imperare coepit. His ita gestis, praefatus vir Waltramnus, ad cujus possessionem cellula sancti Galli quasi haereditario jure pertinere videbatur, [Col. 0785B] comperto quod Pippinus ex Francorum consensu in regni sede fuerit collocatus, virum Dei Othmarum, sicut vitae ejus superior libellus (cap. 1) edocet, iterato assumens ad palatium perduxit, atque ejusdem loci titulum ipsi Othmaro a rege commendari postulavit. Quo facto sanctus vir, multis regiae largitatis muneribus pro ejusdem loci instructione susceptis, gaudens et tripudians ad monasterium rediit. Septimo autem anno regnante Pippino, Warini et Ruadhardi potentia injuste opressus, plenus dierum, plenus etiam sanctitate meritorum de angustiis hujus vitae eripitur, et pro bonorum studiis operum ad aeternae beatitudinis gaudia perducitur. Evolutis post haec decem annis, a suis monachis ad monasterium translatus inter aram S. Joannis Baptistae et parietem [Col. 0785C] Ecclesiae, in dextera altaris parte, honorifice commendatur: ac deinde interpositis non minus sexaginta annis, decimo septimo Kalendas Maii, in die sancto parasceve Paschae, ad oratorium S. Petri deducitur. Post haec autem tricesimo quinto anno, Incarnationis autem Domini octingentesimo sexagesimo quarto, indictione decima tertia, sub piissimo rege Ludovico, translationem quam supra descripsimus, Grimaldus regis archicapellanus atque ipsius abbas monasterii cum Salomone Constantiensis Ecclesiae praesule, quarta feria sub octavo Kalendarum Novembrium die peregit. Et, ut nos solerti studio indagare potuimus, a septimo Pippini anno, quo vir sanctus de hujus saeculi angustiis commigravit, usque ad translationem, centum et quatuor [c 1Kb] anni computantur.



CAPUT VI. Incognita odoris fragrantia circa ejus corpus aspersa.
[Col. 0785D]

Descriptis temporibus in quibus res superius memoratae gerebantur, nunc ad miracula veniamus, quae post translationem quam retulimus, circa reliquias S. Othmari omnipotentis Dei virtute manifestata esse cognovimus. Venerandis sancti Patris exuviis ad basilicam S. Galli praefato ordine deportatis, [Col. 0786A] continuo in ipsa nocte episcopo adhuc infra monasterium posito magna odoris suavitas in basilica S. Galli circumquaque diffusa, maxime juxta B. Othmari corpus quasi in modum nebulae volitando redundare comperta est. Cujus odoris fragrantia cum continuatis tribus diebus ac notibus ibidem duraret, non tamen ab omnibus potuit sentiri: sed quidam nostrae congregationis fratres, qui etiam religiosiores esse videbantur, suavitatem illius degustabant, et religionis suae auctoritate hujus rei veritatem apud caeteros commendabant. Quibus etiam odor ipse, quamvis incognitus atque eatenus inexpertus exstiterit, dulcedinem tamen balsami partim, ut asserunt, poterat imitari.



CAPUT VII. Lucerna vitrea coram eo coelitus incensa.
[Col. 0786B]

In proximo quoque sabbato, id est quarto die a beati viri translatione, sanctum corpus post aram S. Joannis Baptistae interim collocatur, donec nova basilica sub ejus honore dedicandi ipsius habitationi aedificaretur. Eadem ergo nocte Dominica, ecclesiae custos cum nocturnae celebritatis vigilias consurgendo praeveniret, more solito basilicam ingressus, cuncta ejus luminaria bene exstincta reperit. Cujus vestigia presbyter quidam nostrae congregationis latenter subsecutus, cancellos basilicae egreditur, ibique coram sacro corpore oraturus prosternitur. Consurgens vero ab oratione lucernam vitream sponte sua inibi aspexit incensam. Quo viso attentius orationi incubuit, egressusque de oratorio, nemini [Col. 0786C] luminis illius administrationem tam cito indicare decrevit. De custodibus quoque ecclesiae nullus eamdem lucernam exstinxit, quia alius ab alio eam incensam esse existimavit. Illa vero clarius caeteris resplendens, tota Dominica die quasi per singula horarum spatia majori semper luminis perfundebatur abundantia. Presbyter autem cui illa coelestis administratio luminis primitus manifestabatur, tanti signi miraculum metuens silentio opprimere, finita jam vespertina synaxi caeteris hoc fratribus indicavit. Tum multi nostrorum lumen ipsum cupientes videre propius accedunt, et prout illis visum fuerat, ignem ipsum qui quasi a medio noctis tempore ardere non destitit, nihil omnino ex liquore olei consumpsisse deprehendunt. Deinde cum ipsa lucerna quasi vehementius [Col. 0786D] ardere coepisset, oleo paulatim decrescente lux eadem semper se ipsa major existens, ac tota sequenti nocte universam S. Galli basilicam fulgoris sui immensitate perfundens, incensionem sui quasi ad octavam diei horam in secundam feriam protraxit. Tunc enim custos ecclesiae cernens eam aliquantulum minorari, finita jam missa funem quo lucerna dependebat incaute laxando submittit, sicque lux ipsa decessit. Tum vero mirum in modum sub [Col. 0787A] plumbo cui papyrus [a 2Kb] imponebatur, cerneres ignem ejus unius digiti mensuram ex oleo consumpsisse, et eidem plumbo super se posito nihil omnino dispendii vel laesionis intulisse. Ubi quid stupendum, quidve potius sit admirandum non facile intelligere possum: hoc videlicet quod lux ipsa per se irradiata exstitit, an illud quod tam diu ardens nihil ex liquore olei minoravit, vel etiam id quod ignis ipse plumbi mollitiem super se positam caloris sui potentia non resolvit.



CAPUT VIII. In vigilia festivitatis ejus alia itidem lucerna sponte sua irradiata.

Post hujus ostensionem miraculi, adveniente depositionis ejus festivitate, vespertinae celebritatis [Col. 0787B] vigilias solemniter peragere studuimus. Quibus rite peractis, quidam de ministris ecclesiae coronam, quae ob ejus festivitatis gaudia coram sancto corpore incendebatur, exstinxit. Et cum lucernam quae in medio ipsius coronae pendebat iterato vellet incendere, sponte sua subito eam aspexit esse irradiatam. Quod multi non solum ex nostra familia, verum etiam ex scholasticis atque hospitibus qui tunc temporis monasterium adierunt, se vidisse testati sunt. Cujus incensionem luminis in hoc etiam coelitus administrari apparuit, quia cum nullus mortalium eam reficeret, tamen ante alterius noctis medietatem acceptae lucis gratiam moderate ardendo non amisit.



CAPUT IX. Opificum labor in ejus solemnitate frustratus.
[Col. 0787C]

Devota quoque fratrum congregatio, jussionibus episcopi obtemperans, cum Dei laudibus insistendo nocturnalis officii solemnia decenter perageret, diemque ipsum omnes infra monasterium constitutos in honore S. Othmari feriari decerneret, ex ministerio cellarii tres lignorum opifices qui in artis hujus peritia caeteris etiam videbantur esse praestantiores, ex praeceptoris sui jussu in cellam quae est supra monasterium constructa laboraturi succedunt, ibique dolium quoddam vetustate et incuria dissolutum conjungere incipiunt. Collectis vero in unum tabulis cum primo fundum illius satis difficile coadunarent, easdem tabulas diligenter assignatas in circuitu erigere coeperunt, nec ullo penitus ingenio [Col. 0787D] per totam fere diem laborantes eas constabilire praevaluerunt: mirumque in modum semper a stationis suae loco resilire, omnemque artificiosae manus copulationem videbantur respuere. Tunc ipsi opifices, inclinata jam die, videntes laborem suum in nullo [Col. 0788A] proficere, injuste se egisse cognoscunt; et post vesperam ad monasterium redeuntes, prostrati in ecclesia suam sibi stultitiam non imputari, veniam precando, deposcunt.



CAPUT X. Quemadmodum panis odio afflictus ejus desiderio fuerit invasus.

Adolescens quidam de pago qui vocatur Elisazia [b 1Kb] progenitus, qui a nativitatis exortu, sive (ut cautius loquar) a recordationis suae tempore nusquam se panem manducasse asseruit, ad monasterium deveniens, neque panem manducans, neque aliquid ex eo unquam degustans, dimidium fere annum ibidem permansit. In cibo quoque vel potu si quidpiam panis etiam nescius deglutivit, statim cum admistione [Col. 0788B] sanguinis, quod acceperat, invitus evomuit. Hic ergo a B. Othmari festivitate octava die basilicam S. Galli ingressus, cum orando altaria circumiret, ad S. Othmarum perveniens ejus suffragiis sese adjuvari tota intentione precatur. Tum primo nimietate frigoris in pectore concutitur, ac deinde in modum ebrii capitis gravitate nimioque stupore circumdatur. Et cum ad gradus sacro corpori continguos per quos crypta intratur deveniret, tanto panis desiderio anxiari coepit, ut continuo de crypta rediens, presbyterum quemdam in ipso monasterio commorantem panem sibi dare deposceret. Idem vero presbyter, cum pro certo sciret eum antea panem non manducasse, basilicam parvulam in honorem sanctae Dei Genitricis dedicatam ingressus, panem benedicit, [Col. 0788C] illique primo parvam frustulam, quasi pro benedictione manducandam porrigit. Quam cum ille stans juxta altare deglutiret, confestim cruentata de ore ejus exsiliens post ostium basilicae in pavimentum cecidit. Stupefactus vero presbyter quid strueret, vel cur panem eatenus sibi denegatum manducare vellet interrogat. Et cum primitus illum juxta corpus beati Othmari ejus desiderio invasum perdisceret, porrecto sibi pane festinanter ait: Ad eum locum tendito, in quo primum panis coepisti habere desiderium, fortassis enim Deus illo in loco suae pietatis tibi conferre dignabitur auxilium. Cujus praeceptis pauperculus obediens ad ecclesiam rediit, et antequam illo perveniret, panem quem a presbytero acceperat, manducando consumpsit. Ingressus vero [Col. 0788D] ecclesiam, celeriter miraculo divulgato, a multis nostrorum panem accepit, et coram sancti viri corpore sedens satis avide comedit. Qui hucusque apud nos constitutus, consueto hominum more panem sine taedio manducat: atque hoc miraculum [Col. 0789A] divina pietate in se esse peractum viva voce proclamat.



CAPUT XI. Quidam debilis sanitatis restitutus

Quidam pauperculus ex Gallorum provincia genitus, qui sinistrum genu cum pede flaccido et in sinistram partem detorto contractum atque a terra sublevatum a nativitatis suae exordio, ponderi potius quam subsidio deportabat, duobus sustentaculis inter ascellas suffultus, domus fidelium eleemosynam quaeritando circumire solebat. Hic itaque eodem anno, transactis Nativitatis Dominicae solemniis, in pago qui dicitur Linzgowe constitutus, virum quemdam venerabilem sacerdotali stola indutum et vultus honestate praeclarum sibi in somnis assistere, hisque [Col. 0789B] se vocibus affari asseruit: Si meam, o paupercule, mansionem adires, baculum tibi donarem, cujus adminiculo sustentatus, per inepta viarum discrimina melius incedere praevaleres. Cui ille: Domine, ait, mansionem tuam nescio, et in quibus eam partibus quaerere debeam penitus ignoro. Ipse vero: Ad eum lacum, inquit, stagni hujus transfretare, illisque in locis solerter eam investigare curato, pro certo sciens, si illo perveneris, quod pro baculi receptione gaudebis. Et ut facilius eam invenire valeas, noveris me in domo alterius adhuc positum esse, ac propriae mansionis habitaculum nondum habere. Hac visione pauper ille commotus, transgresso lacu ad cujusdam presbyteri domum quadam die sero pervenit, eademque nocte praedicti habitus virum iterato sibi assistentem, [Col. 0789C] et cur tandiu in veniendo tardaret interrogantem aspexit. Ad cujus interrogationem cum idem debilis ob ejusdem loci ignorantiam suaeque debilitatis incommoda antea se non potuisse venire fateretur, ille pedem ejus nisi celeriter ad eumdem locum adiret, sese abscisurum comminabatur. Hujuscemodi ergo jussionibus idem pauper obedire paratus, reddita mortalibus die, presbytero viam dictante ad monasterium properat, ibique nocte ipsa, quae etiam tunc Dominica habebatur, in vigiliarum celebrationibus devote pernoctat. Facto autem mane, post recitatum in publica [a 1Kb] missa Evangelium, cum ad gradus quos sacro corpori contiguos esse memoravimus deveniret, nervorum atque venarum juncturae rupta cute, ac mox subsequente sanguine [Col. 0789D] franguntur, et membra diu contracta divinae operationis effectu subito corriguntur. Quorum tensionem atque fracturam aeger ipse ferre non praevalens, in ipsis gradibus corruit, horrendisque vocibus perstrepens omnes in ecclesia stantes perterruit. Quorum plurimi concurrentes eum continuo sustulerunt, cognitoque miraculo omnipotenti Deo debitas gratiarum actiones retulerunt. Pauper autem ipse eductus de ecclesia, per temporum momenta convaluit, et post aliquot dies sanus monasterio discessit.



CAPUT XII. Mutus loquendi officio donatus.
[Col. 0790A]

Post sanitatis hujus miraculum, exacto trium hebdomadarum spatio, mutus quidam in vicino territorio natus atque nutritus, quem multi nostrorum a primaeva aetate locutionis officio noverant esse privatum, in Dominica itidem die in monasterium aggressus, ad corpus S. Othmari accessit, et quoddam lini globulum piae devotionis intuitu ejus arcae superposuit. Quo facto, subitaneo quodam impulsu cum exstasi mentis terratenus dejectus, dissolutis linguae retinaculis sanguinis copiam ex ore profudit. Quem suis ipse manibus ne in basilicae pavimentum caderet suscipiens, continuo extra ecclesiam projecit. Sicque ingenti formidine atque terrore pervasus, [Col. 0790B] nemini quod sibi evenerat innotescens, cum omni festinatione monasterio digreditur, et ad mansionem suam cito perveniens, collata sibi loquendi facultate suos ibidem notos cum gaudio alloquitur. Quem ut ipsi loquentem suisque interrogationibus respondentem audierunt, non minima admiratione permoti hoc miraculum caeteris indicando celeriter divulgaverunt. Tum vero ex ejusdem loci incolis plurimos utriusque sexus in unum convenire, et ob concessam muto loquelam obstupescere, ipsumque in illorum medio positum quomodo sibi contigerit, et ubi vel quando lingua ejus soluta fuerit, cerneres enarrare. Sequenti autem die clericus quidam ex eodem loco illum assumens ad monasterium reduxit, et hujus rei veritatem per ordinem nobis indicavit.



CAPUT XIII. Membris omnibus a nativitate contractus meritis sancti corrigitur.
[Col. 0790C]

Eodem anno vir quidam, civis Aurelianensium, puerulum omnibus pene membrorum juncturis contractum atque conglobatum, piae devotionis intuitu parvo vehiculo impositum, modo trahendo, modo coram se impellendo, tum etiam propriis humeris gestando, Romam perduxit. Paucis dierum curriculis ibidem exactis inde revertitur, atque (ut ex ejus ore didicimus) Alamanniam petere, et S. Galli monasterium adire noctu in visione commonetur. Cui ille visioni annuere desiderans, laborioso satis conatu juga Alpium superat, et quadam die imminente jam [Col. 0790D] vespera diu desideratum lassus ingreditur monasterium. Qui etiam in ipso itinere quot molestias quotve incommodorum pertulerit angustias, testes fuerunt humeri, quos vectibus ejusdem vehiculi adeo attritos esse comperimus, ut multi nostrorum callos in eis duratos esse perspicerent. In primo igitur basilicae ingressu ad corpus B. Othmari perveniens, puer ipse tendentibus sese compagum retinaculis vehiculo decidens in pavimentum provolvitur, et vocibus horrendis tecta ecclesiae complens, nimio se dolore urgeri insolito clamoris strepitu protestatur. [Col. 0791A] Senior autem noster Grimaldus his diebus in monasterio positus cum ipsa hora prae foribus basilicae infra claustrum consisteret, audito hujusmodi strepitu Salomonem episcopum una cum Augiensis coenobii abbate, qui ipso die ibidem convenerant, secum assumens, ecclesiam intrat, causamque tam horrendi atque insoliti clamoris interrogat. Quid plura? Abbates cum episcopo propius accedunt, flebili ululatu puerum huc illucque in pavimento volutari cernunt, seque ipsum propriis unguibus cogente molestia lacerare et quasi discerpere perspiciunt. [Col. 0792A] Post longam hujuscemodi vexationem sinistra manus in volam contracta extenditur, incurvata cervix erigitur: sinistrum quoque genu cum pede ad tibiam supinato laxatur, et planta pedis dextri ab ipsis natibus quibus impressa fuerat, fracto genu cum sanguinis effusione prosiliens, episcopo etiam astante hymnumque Te Deum laudamus canente, corrigitur. In processu ergo temporis puer ipse ambulare coepit, et modo in monasterio novis utens gressibus, hujus miraculi idoneus testis existit.



LIBER SECUNDUS.
[Col. 0791]


PRAEFATIO. De miraculis quae post iteratam sancti Othmari translationem in ejus basilica sunt ostensa.
[Col. 0791B]

Sancti Patris nostri miracula hactenus a nobis vili sermonum schemate prolata, quanquam lectoribus benevolis ad declaranda sanctitatis ejus praeconia sufficere non dubitemus, tamen quia basilicae in ejus honorem aedificandae paulo superius mentio incidit, qualiter peracta ejus constructione sanctus vir in eam translatus fuerit, quibusque miraculum ostensionibus sanctitatem ejus divina clementia ibidem postea manifestaverit, ne oblivione depereant, successoribus nostris breviter contradere libet, non pomposa verborum complexione supervacuam laudantium gloriam aucupantes, sed dictorum tantummodo [Col. 0791C] simplicitate veritatem rerum quaerentibus ostendere cupientes. Neque enim nostrae, sed illius nos gloriae potius studere condecet, qui electis suis primo bonum velle, deinde tribuit inchoare, tum etiam vires implendi suggerere, ac postremo digna eos mercede remunerans, sanctitatem eorum virtutibus et signis patenter dignatur ostendere. Quapropter ipsum per omnia totius boni fontem bonorumque omnium largitorem in beati patris nostri miraculis laudare desideramus, Davidicum illud dicentes: Non nobis, Domine, non nobis, sed nomini tuo da gloriam (Psal. CXIII).



CAPUT PRIMUM. De ipsius ecclesiae consecratione, et quomodo in ipsa translatione mutus quidam loquendi munere sit donatus.
[Col. 0791D]

Post translationem igitur supra memoratam, evolutis trium pene annorum spatiis, cum beati Othmari basilica studiis devote eam aedificantium decenter jam perfecta fuisset, senior noster Grimaldus Ludovici regis archicapellanus, praefatum Constantiensis Ecclesiae praesulem ad peragenda consecrationis ejus solemnia monasterium itidem venire rogavit. Quod dum fama vulgante populis in vicino [Col. 0792B] positis compertum fuisset, videlicet quod sanctus, vir de basilica S. Galli in suum deportandus esset oratorium, sacris ejus exsequiis interesse cupientes, monasterium catervatim adire coeperunt. Episcopus autem die statuto superveniens, ecclesiam sub ipsius nomine solemniter dedicavit, ac deinde sacrati corporis membra aggressus, quasdam ex eo particulas pro reliquiis deinceps condonandis seorsum reposuit; caetera autem manu sua honorifice involvens, in sarcophago novo collocavit. Illas quoque oblatas, quas narrationi superiori in ejus tumulo retulimus fuisse repertas, eatenus incorruptas atque omnimodis illaesas perdurasse miratur, et quasdam ex eis involutas sacro itidem corpori superposuit; alias vero pyxide recondens, superventuris temporibus [Col. 0792C] pro sanctitatis ejus testimonio conservare praecepit. Post haec autem nobis omnibus sacris vestibus solemniter paratis, praesul ipse data in altum oratione presbyteros qui astabant, virum Dei foras deportandum levare commonuit. Nec mora, cum crucibus et cereis atque thuribulis sanctus vir ab ecclesia deportatur, eademque hora mutus quidam ejus, ut credimus, meritis loquendi officio muneratur. Cujus tamen persona, utpote vilis, quia nobis eatenus incognita exstiterat, ideo miraculum quod in se patratum referebat, primo credere dissimulavimus. Sed cum ex pago, qui vocatur Arigewe [a 1Kb] , se fuisse assereret, a parentibus ejus aliisque qui eum bene noverant, nostrorum postea inquisitione verum hoc esse didicimus. Tum vero omnes nos laudes ac melodias [Col. 0792D] canendo, comitante numerosa populorum multitudine, debita cum veneratione corpus chari Patris prosequimur. In prato autem Orientem versus constituto paululum presso gradu terratenus prostrati adoravimus, surgentesque pias ejus exuvias singulatim subire, ac superjecta velamina devotione humili coepimus osculari. Quo facto, cum veneratione maxima ad monasterium properantes, sanctasque ejus reliquias in suam basilicam introducentes, gratias Deo, qui tantam nobis laetitiam conferre dignatus [Col. 0793A] est, debita cum laude retulimus. Quanti ibi jucundantium fletus, quantique exsultantium oborti fuerint singultus, nequaquam enarrare valemus: quippe qui nec ipsas Dei laudes crebris singultibus intercepti absque lacrymis proferre potuimus. Praecipueque venerandus pater noster Grimaldus tripudiantium laetitia motus a lacrymis se continere nequivit, agens Deo gratias quod suis temporibus in loco etiam sibi commendato tantum decus taliaque omnipotentis Dei beneficia videre promeruit. Ad hujus quoque laetitiae cumulum Augiensis coenobii abbas cum quibusdam ipsius loci fratribus eadem hora supervenit; fratresque ex monasterio quod Campidona vocatur, ab abbate suo missi, hujusmodi exsequiis talibusque se interesse gaudiis gratulabantur. Episcopus [Col. 0793B] autem interea sacras pii patris exuvias in arca saxea recondens, altario [a 1Kb] supposuit: sicque missarum celebratione solemniter peracta, benedicens populum, abire permisit. Facta sunt autem haec anno Incarnationis Dominicae octingentesimo sexagesimo septimo, sub piissimo rege Ludovico, supra memoratis principibus pastoralis officii functione curam Ecclesiarum Dei strenue agentibus, octavo Kalendarum Octobrium die, quarta feria, indictione prima [b 1Kb] . Die vero sequenti, ut honor beati viri latius etiam augmentaretur, memoratus praesul ex reliquiis ejus quas pridem hujus rei gratia seorsum eum posuisse retulimus, primo sibi tulit, deinde abbati ex Augia et fratribus de Campidona, caeterisque religiosis utique ac venerabilibus viris aliquas ex eis [Col. 0793C] particulas, prout sibi visum fuerat, commendavit, nobis praesentibus omnes eos sollicite commonens, ut per omnia honorifice digneque eas tractare curarent. Quibus peractis, beati Michaelis archangeli ecclesiam consecravit: multosque sacro chrismate confirmans, salutatis fratribus laetus cum suis monasterio discessit. Altera autem die abbatem ex Augia fratresque ex Campidona cum laudibus et cantilenis [c 1Kb] extra monasterium prosequentes, post fraternae dilectionis colloquia, dato pacis osculo ad sua cum gaudio remeare permisimus.



CAPUT II. Quod in plurimis locis circa reliquias ejus miracula multa fiant.

[Col. 0793D] Finita relatione qualiter vir beatus in suam translatus fuerit basilicam, ne fastidioso forte lectori protractus in longum sermo turbata mente rugam frontis ingereret, aliqua ex sanctitatis ejus indiciis quae ipsius clarescentibus meritis ibidem postea manifestata fuisse perspeximus, in calce hujus conscriptionis strictim ac succincte subjungere curavimus: [Col. 0794A] non utique omnia quae vel ipsi facta vidimus, vel ab aliis veraciter patrata esse comperimus huic opusculo inserentes; sed ex multis pauca, atque a nobis perspecta in unum colligere volentes. Cuncta enim haec facile enarrari posse non credimus, praesertim cum in locis plurimis non ad nos tantum, sed ad alios quoque pertinentibus, quae sacris ejus pignoribus ditabantur, tam multa quotidie miraculorum signa effulserint, ut nec verborum facundia proferri, nec styli instantia absque labore valeant comprehendi. Quapropter his interim omissis, ad ea tantum nos scribenda convertemus, quae et nobiscum omnimodis facta cognovimus, et apud livoris expertes attestationi sanctitatis ejus sufficere posse confidimus.



CAPUT III. Pedem saucius et tumefactus sanitatem indeptus est apud tumulum ejus.
[Col. 0794B]

Quidam paterfamilias multorum apud nos cognitione notissimus, servum quemdam habuit, qui operis quidpiam faciens casu pedem vulneravit. Pes vero ipse protinus in tumorem versus, adeo venarum contractione debilitatus est, ut ambulandi facultate penitus privaretur. Hanc ob causam sustentaculum quoddam genuculo supponens, gressum quem pedis infirmitas denegabat, per annum ferme integrum arte fulciendo sublevare curabat. Is cum ad B. Othmari suffragia venisset, ante ejus altare prostratus oravit, confestimque soluto pede relictoque [Col. 0794C] sustentaculo sanus abscessit.



CAPUT IV. Tibia suspensa protenditur.

Nec multo post alius quidam pedem cum tibia altius a terra levatum, ad posteriora contractum, non ad subsidium itineris, sed ad ponderis potius gravitudinem ferebat. Hic die quadam baculis suffultus monasterium devenit, et B. Othmari oratorium ingressus coram altari ejus stando cum orasset, pes ipse cum tibia solutus protenditur, sonitumque in modum fracti cujusdam ligni crepitando emittens corrigitur. Nec mora suo restitutus loco ferentem se ferebat, portantemque se grata mercede remunerans deportabat.



CAPUT V. Celebre miraculum sanctimonialis illuminatae.
[Col. 0794D]

Sub ipsius anni spatio sanctimonialis quaedam de oppido quod Basula [al., Basilea, Bâle] dicitur, ante annos quatuor utrisque luminibus orbata, sororis suae ducatu ad monasterium tendendo pervenit, ibique [Col. 0795A] tribus fere hebdomadibus caecitatis tenebris adhuc involuta permansit. Annuo autem cursu accedente festivitate, qua catholica per orbem Ecclesia sancti Spiritus adventu laetatur, in Sabbato quod praecedens eam ipsi quoque imminet, cum multitudo populi more solito orationis causa monasterium adiret, [Col. 0796A] sanctimonialis ipsa, inter alios qui venerant, hora diei quasi quarta, ante beati viri tumbam oratura prosternitur, ibique aliquantisper orando lumen quod amiserat recepit, multisque in unum convenientibus perspicuitate hujus miraculi magnae admodum laetitiae causa fuit.




[Col. 0795]
ISONIS FORMULAE.

(Vide Patrologiae tom. LXXXVII, col. 875.)




ANNO DOMINI DCCCLXXII.
GRIMALDUS SANGALLENSIS ABBAS.




[Col. 0795]
LIBER SACRAMENTORUM EX OPERIBUS SS. PATRUM EXCERPTUS.
(Apud Jacobum Pamelium, Liturgicon Ecclesiae Latinae tomo II.)





PAMELII MONITUM.

[Col. 0795B] Libri hujus cum praecedenti [(a) 1Kb] in haec verba meminit Micrologus, de divin. Observ., cap. 60. »Fecit tamen idem Albinus in sancta Ecclesia non contemnendum opus. Nam Gregorianas orationes in libris Sacramentorum collegisse asseritur, paucis aliis adjectis, quas tamen sub obelo notandas esse indicavit. Deinde alias orationes sive praefationes, etsi non Gregorianas, ecclesiasticae tamen celebritati idoneas, collegit, sicut prologus testatur, quem post Gregorianas orationes in medio ejusdem libri collocavit.« Hactenus ille: qui etsi Alcuino (nam idem ille Alcuinus Albinus Flaccus cognominatur) ascribat, nos tamen vetustissimorum mss. codicum sequi fidem maluimus; potest enim in Micrologo error esse librariorum, quibus Grimaldi nomen erat incognitum. Sive interim huic, sive illi ascribatur, videtur certe ad eum alludere Amalarius, lib. I, cap. 22 et 24. »Pro illo, inquit, precatur a sacerdote in Sacramentario: Ut ab immaculato Domini fontis utero, in novam renata creaturam, progenies coelestis emergat.« [Col. 0795C] Neque enim priori, sed hoc libro continetur cerei paschalis consecratio, cujus verba latius utroque capite explicat. Cujus adeo primam institutionem perperam quidam Zosimo papae ascribunt, cum jam diu antea, et in Hispaniis Prudentius hymno, quo etiamnum utimur, eam celebraverit, et Mediolani D. Ambrosius peculiari quoque cerei benedictione sit usus. [Col. 0796B] Quare recte sic hac de re, lib. I, cap. 18, Amatarius: »Romanis ita agentibus, nobis quoque praeceptum est a papa Zosimo benedicere cereum.« Ac si dicat antea quidem Romae id usitatum, sed a Zosimo papa in aliis quoque omnibus Ecclesiis fieri decretum.« Verum etsi haec dicta sint, confirmant tamen quod in dicto prologo scribit Grimaldus, vetustiora pene esse Gregorianis quae in hoc opus digessit. »Sed quia, inquit, sunt et alia quaedam quibus necessario sancta utitur Ecclesia, quae idem Pater, ab aliis jam esse edita inspiciens, praetermisit, idcirco operae pretium duximus ea velut flores pratorum vernantes carpere et in unum colligere, atque correcta et emendata, suisque capitulis praenotata, in hujus corpore codicis seorsum ponere ut in hoc opere cuncta inveniret lectoris industria quaecunque nostris temporibus necessaria esse perspeximus.« Et certe constat hujus libri complures orationes Dominicarum post Epiphaniam, Pascha et Pentecosten, ex D. Ambrosio mutuatas. Porro et [Col. 0796C] alio loco alludit ad hujus libri cap. 102 Amalarius: »Habemus, inquit, scriptum in quodam Sacramentario quod officia mortuorum agenda sint circa tertiam diem, et septimam, et trigesimam.« Quae verba deinde pulchre et late explicat, ac auctoritate Scripturarum corroborat.



GRIMALDI PRAEFATIO.
[Col. 0797]

[Col. 0797A] Hucusque praecedens Sacramentorum libellus a B. papa Gregorio constat esse editus, exceptis his quae in eodem in nativitate vel assumptione B. Mariae, praecipue vero in Quadragesima, virgulis antepositis, lectoris invenerit jugulata, solertia. Nam sicut quorumdam relatu didicimus, domnus apostolicus in eisdem diebus a stationibus penitus vacat, eo quod caeteris septimanae feriis stationibus vacando fatigatus, eisdem requiescat diebus, ob id scilicet ut tumultuatione populari carens et eleemosynas pauperibus distribuere, et negotia exteriora liberius valeat disponere. Missam vero praetitulatam, In Natali ejusdem beati Gregorii, virgulisque ante positis jugulatam, a successoribus ejus, causa amoris, imo venerationis suae, eidem suo [Col. 0797B] operi non dubium esse interpositam. Praefatus sane Sacramentorum libellus, licet a plerisque, scriptorum vitio depravante, non ut ab auctore suo est editus haberetur, pro captu tamen ingenii, ob multorum utilitatem, studii nostri fuit enim artis stylo corrigere. Quem cum prudens lector studiose perlegerit, verum nos dicere illico comprobabit, nisi iterum scriptorum vitio depravetur. Sed quia sunt et alia quaedam, quibus necessario sancta utitur Ecclesia, quae idem Pater ab aliis jam edita esse inspiciens, praetermisit, idcirco operae pretium duximus, ea velut flores pratorum vernantes carpere et in unum congerere, atque correcta et emendata suisque capitulis praenotata in hujus corpore codicis seorsum ponere, ut in hoc opere cuncta inveniret lectoris [Col. 0797C] industria, quaecunque nostris temporibus necessaria esse perspeximus, quanquam plura etiam in aliis Sacramentorum libellis invenissemus inserta. Hanc vero discretionis gratia praefatiunculam in medio collocavimus, ut alterius finis, alterius quoque exordium esset libelli; ita, videlicet, ut hinc inde formabiliter eisdem positis libellis noverit quisque quae a B. Gregorio, quaeve sint ab aliis edita Patribus; et quoniam excludendos tantarum quaesitores diversarumque [Col. 0798A] institutionum sanctarum nequaquam dignum vel possibile esse censuimus, saltim eorum omnium condignis desideriis in evidenti hujus operis copia satis faceremus. Si cui autem placent ea quae sine fastu arrogantiae summo studio pioque collegimus amore, suscipere, precamur ut non ingratus nostro existat labori, sed potius una nobiscum gratias agat omnium bonorum largitori. Si vero superflua vel non necessaria sibi illa judicaverit, utatur tantum praefati Patris opusculo, quod minime respuere sine sui discrimine potest; et ea quaerentibus, hisque pio animi affectu uti volentibus, utenda admittat. Non igitur ingratis et fastidiosis, sed potius studiosis ac devotis, illa colligimus, in quibus, cui animo sedent, potest reperire unde et debita vota sua et officium divini cultus digne ac [Col. 0798B] placabiliter Domino valeat exhibere. Noverit itaque nos perspicacitas lectoris non alia huic inseruisse operi, nisi ea quae a probatissimis et eruditissimis magna diligentia exarata sunt viris. Ex multis ergo multa collegimus, ut multorum utilitati prospiceremus. Praefationes porro, quas in fine hujus posuimus codicis, flagitamus ut ab his quibus placent, cum charitate suscipiantur, et canantur. Ab his vero qui eas intelligunt, nec tamen delectantur necnon et ab his qui eas volunt, nec tamen intelligunt, poscimus ut nec assumantur nec canantur. Addimus etiam et Benedictiones ab episcopo super populum dicendas, necnon et illud quod in praefato codice B. Gregorii, ad gradus inferiores in Ecclesia constituendos, non habetur. Obsecramus itaque vos, quicunque hunc codicem ad legendum [Col. 0798C] sive transcribendum sumpseritis, ut pro me preces ad Dominum fundatis, qui ob utilitatem plurimorum ea colligere atque corrigere studuimus. Precamurque ut eum ita diligenter transcribatis, quatenus ejus textus, et eruditorum aures demulceat, et simpliciores quosque errare non sinat. Nihil enim, ut ait B. Hieronymus, proderit emendasse librum, nisi emendatio librariorum diligentia conservetur.


CAPITULA HUJUS LIBRI.
[Col. 0797]
    [Col. 0797D] I. Benedictio cerei.
    II. Orationes per singulas lectiones in Sabbato sancto, require retro in Sabbato sancto Paschae.
    III. Item orationes in Vigilia Pentecostes, require retro in Sabbato sancto Pentecostes.
    IV. Benedictionem salis ad faciendum catechumenum, et inde quae sequuntur orationes, qualiter baptizentur hi qui baptizandi sunt, require in Sabbato sancto Pentecostes.
    V. Dominica I post Natale Domini.
    VI. Dominica II post Natale Domini.
    [Col. 0798D] VII. Dominica prima post Theophaniam.
    VIII. Dominica II post Theophaniam.
    IX. Dominica III post Theophaniam.
    X. Dominica IV post Theophaniam.
    XI. Dominica V post Theophaniam.
    XII. Dominica VI post Theophaniam.
    XIII. Dominica I post octab. Paschae.
    XIV. Dominica II post octab. Paschae.
    XV. Dominica III post octab. Paschae.
    XVI. Dominica IV post octab. Paschae.
    XVII. Dominica I post Ascensa Domini.
    XVIII. Dominica I post Pentecost.
    XIX. Dominica II post Pentecost.
    XX. Dominica III post Pentecost.
    [Col. 0799A] XXI. Dominica IV post Pentecost.
    XXII. Dominica V post Pentecost.
    XXIII. Dominica VI post Pentecost.
    XXIV. Dominica VII post Pentecost.
    XXV. Dominica VIII post Pentecost.
    XXVI. Dominica IX post Pentecost.
    XXVII. Dominica X post Pentecost.
    XXVIII. Dominica XI post Pentecost.
    XXIX. Dominica XII post Pentecost.
    XXX. Dominica XIII post Pentecost.
    XXXI. Dominica XIV post Pentecost.
    XXXII. Dominica XV post Pentecost.
    XXXIII. Dominica XVI post Pentecost.
    XXXIV. Dominica XVII post Pentecost.
    XXXV. Dominica XVIII post Pentecost.
    XXXVI. Dominica XIX post Pentecost.
    XXXVII. Dominica XX post Pentecost.
    XXXVIII. Dominica XXI post Pentecost.
    XXXIX. Dominica XXII post Pentecost.
    XL. Dominica XXIII post Pentecost.
    [Col. 0799B] XLI. Dominica XXIV post Pentecost.
    XLII Item aliae Missae quotidianis diebus.
    XLIII. Alia Missa.
    XLIV. Alia Missa.
    XLV. Alia Msisa.
    XLVI. Alia Missa.
    XLVII. In Natali unius apostoli.
    XLVIII In Natali plurimorum apostolorum.
    XLIX. In Natali unius martyris.
    L. In Natali plurimorum martyrum.
    LI. In Natali unius confessoris.
    LII. In Natali plurimorum confessorum.
    LIII. In Natali virginis.
    LIV. Missa ad poscenda suffragia sanctorum.
    LV. Oratio ad clericum faciendum.
    LVI. Benedictio vestium virginis et viduae, et consecratio virg.
    LVII. Benedictio altaris.
    LVIII. Consecratio altaris
    [Col. 0799C] LIX. Ad consecrandam patenam.
    LX. Ad calicem benedicendum.
    LXI. Oratio in dedicatione fontis.
    LXII. Missa in anniversario dedicationis Basilicae.
    LXIII. Missa pro regibus.
    LXIV. Missa quotidiana pro rege.
    LXV. Orat. ad Missam tempore synodi pro rege dicenda.
    LXVI. Missa specialis sacerdotis cum praefatione.
    LXVII. Item alia cum praefatione.
    LXVIII. Missa pro amico vel pro quo volueris.
    LXIX. Alia Missa.
    LXX. Alia Missa.
    LXXI. Missa pro salute vivorum.
    LXXII. Missa pro famuliaribus.
    LXXIII. Missa pro abbate vel congreganti.
    LXXIV. Orat. in monasterio monachorum.
    [Col. 0799D] LXXV. Orat. pro fratribus in via dirigendis.
    LXXVI. Orat. pro redeuntibus de itinere.
    LXXVII. Orat. de adventu fratrum supervenientium.
    LXXVIII. Missa pro iter agentibus.
    LXXIX. Missa pro navigantibus.
    LXXX. Missa pro peccatis.
    LXXXI. Oratio in tempore belli.
    LXXXII. Missa in tempore belli.
    LXXXIII. Alia missa.
    LXXXIV. Alia missa.
    LXXXV. Missa pro pace.
    LXXXVI. Missa pro quacunque tribulatione.
    LXXXVII. Missa pro peste animalium.
    LXXXVIII. Missa in contentione.
    LXXXIX. Missa contra judices male agentes.
    [Col. 0800A] XC. Missa contra obloquentes.
    XCI. Orat. ad pluviam postulandam.
    XCII. Missa ad pluviam postulandam.
    XCIII. Orat. ad serenitatem postulandam.
    XCIV. Missa ad serenitatem postulandam
    XCV. Missa ad repellendam tempestatem.
    XCVI. Orationes et preces super poenitentem confitentem peccata sua more solito feria IV in Quadrag.
    XCVII. Oratio ad reconciliandum poenitentem fer. V. in coena Domini.
    XCVIII Oratio ad visitandum infirmum.
    XCIX. Missa pro infirmis.
    C. Orat. pro reddita sanitate.
    CI. Reconciliatio poenitentis ad mortem.
    CII. Orat. in agenda mortuorum.
    CIII. Missa unius defuncti.
    CIV. Missa pro defuncto nuper baptizato.
    CV. Orationes pro defunctis desiderantibus [Col. 0800B] poenitentiam et minime consequentibus.
    CVI. Missa in anniversario unius defuncti.
    CVII. Missa plurimorum defunctorum.
    CVIII. Alia missa.
    CIX. Alia missa.
    CX. Missa in coemeteriis.
    CXI. Missa pro salute vivorum vel Agenda mortuorum.
    CXII. Exorcismus salis.
    CXIII. Benedictio salis.
    CXIV. Exorcismus aquae.
    CXV. Benedictio aquae.
    CXVI. Benedictio salis et aquae pariter.
    CXVII. Orationes quando aqua spargitur in domo.
    CXVIII. Benedictio domus.
    CXIX. Oratio contra fulgura.
    CXX. Oratio super vasa in loco antiquo reperta.
    [Col. 0800C] CXXI. Benedictio putei.
    CXXII. Benedictio uvae vel fabae.
    CXXIII. Benedictio ad fruges novas.
    CXXIV. Benedictio ad omnia quae volueris.
    CXXV. Benedictio panis novi.
    CXXVI. Oratio ante cibum.
    CXXVII. Oratio super mensam.
    CXXVIII. Oratio post cibum.
    CXXIX. Oratio in sacrario.
    CXXX. Oratio ubi vestimenta conservantur.
    CXXXI. Oratio in refectorio.
    CXXXII. Oratio in dormitorio.
    CXXXIII. Oratio in cellario.
    CXXXIV. Oratio in scriptorio.
    CXXXV. Oratio in hospitalio.
    CXXXVI. Oratio in domo infirmorum.
    CXXXVII. Oratio in area.
    CXXXVIII. Oratio in granario.
    CXXXIX. Oratio in pistrino.
    [Col. 0800D] CXL. Oratio in coquina.
    CXLI. Oratio in lardario.
    CXLII. Oratio in caminata.
    CXLIII. Oratio in introitu portae.
    CLXIV Orationes matutinales et vespertinales.
    CXLV. Impositio manuum super energumenum catechumenum.
    CXLVI. Item alia pro parvulo energumeno.
    CXLVII. Item aliae orationes super energumeno baptizato.





I. [a 1Kb] BENEDICTIO CEREI.

Exsultet jam angelica turba coelorum, exsultent divina mysteria, et pro tanti regis victoria, tuba intonet [Col. 0801A] salutaris. Gaudeat tantis tellus irradiata fulgoribus, et aeterni regis splendore illustrata, totius noctis se sentiat amisisse caliginem. Laetetur et mater Ecclesia tanti luminis adornata fulgoribus, et magnis populorum vocibus haec aula resultet. Quapropter astantibus vobis, fratres charissimi, ad tam miram sancti hujus luminis claritatem, una mecum, quaeso, Dei omnipotentis misericordiam invocate, ut qui me non meis meritis intra Levitarum numerum dignatus est aggregare, luminis sui gratiam infundendo, cerei hujus laude implere perficiat [alias laudem implere praecipiat]. Per Dominum nostrum Jesum Christum Filium tuum, qui tecum vivit et regnat Deus in unitate Spiritus sancti.

Per omnia saecula saeculorum. R. Amen.

[Col. 0801B] Dominus vobiscum. R. Et cum Spiritu tuo.

Sursum corda. R. Habemus ad Dominum.

Gratias agamus Domino Deo nostro. R. Dignum et justum est.

D. Quia dignum et justum est, invisibilem Deum, omnipotentem Patrem, Filiumque ejus unigenitum Dominum nostrum Jesum Christum, [sanctum quoque Spiritum] toto cordis ac mentis affectu et vocis ministerio personare. Qui pro nobis aeterno Patri Adae debitum solvit, et veteris piaculi cautionem, pio cruore detersit. Haec sunt enim festa paschalia, in quibus verus ille Agnus occiditur, ejusque sanguine postes consecrantur. Haec nox est, in qua primum patres nostros filios Israel eductos de terra [Col. 0801C] Aegypti, Rubrum mare sicco vestigio transire fecisti. Haec igitur nox est, quae peccatorum tenebras columnae illuminatione purgavit. Haec nox est, quae hodie per universum mundum in Christo credentes a vitiis saeculi, et caligine peccatorum segregatos, reddit gratiae, sociat sanctitati. Haec nox est, in qua destructis vinculis mortis, Christus ab inferis victor ascendit. Nihil enim nobis nasci profuit, nisi redimi profuisset. O mira circa nos tuae pietatis dignatio! O ineffabilis dilectio charitatis! ut servum redimeres, Filium tradidisti. O beata nox, quae sola meruit scire tempus et horam in qua Christus ab inferis resurrexit! Haec nox est, de qua scriptum est: Et nox ut dies illuminabitur, et nox illuminatio mea in deliciis meis. Hujus igitur sanctificatio noctis, [Col. 0801D] fugat scelera, culpas lavat, et reddit innocentiam lapsis, moestis laetitiam. Fugat odia, concordiam parat, et curvat imperia. In hujus igitur noctis gratia, suscipe, sancte Pater, incensi hujus sacrificium vespertinum, quod tibi in hac cerei oblatione solenni, per ministrorum manus de operibus apum sacrosancta reddit Ecclesia. Sed jam columnae hujus praeconia novimus, quam in honore Dei rutilans ignis accendit. Qui licet divisus in partes, mutuati luminis detrimenta non novit. Alitur liquentibus [Col. 0802A] ceris, quam in substantiam pretiosae hujus lampadis apis mater eduxit. O vere beata nox! quae exspoliavit Aegyptios, ditavit Hebraeos. Nox, in qua terrenis coelestia, humana divinis junguntur. Oramus te, Domine, ut cereus iste in honore nominis tui consecratus, ad noctis hujus caliginem destruendam, indeficiens, perseveret: atque in ordinem suavitatis acceptus [al., accensus], supernis luminaribus misceatur. Flammas ejus Lucifer matutinus inveniat. Ille, inquam, Lucifer qui nescit occasum; ille qui regressus ab inferis, humano generi serenus illuxit. Precamur ergo te, Domine, ut nos famulos tuos, omnem clerum, et devotissimum populum, una cum papa nostro N. et gloriosissimo rege nostro N. necnon et antistite nostro N. quiete temporum concessa, in his [Col. 0802B] paschalibus gaudiis conservare digneris. Per Dominum nostrum Jesum Christum Filium tuum, qui tecum vivit et regnat Deus in unitate Spiritus sancti. Per omnia saecula saeculorum. Amen.

(Hic desunt numm. II, III, IV. Exstant quidem in Indice capitulorum, sed nonnisi lectoris ad alia revocandi causa.)



V. [a 1Kb] DOMINICA I POST NATALE DOMINI.

Deus, qui salutis aeternae B. Mariae virginitate fecunda humano generi praemia praestitisti, tribue, quaesumus, ut ipsam pro nobis intercedere sentiamus, per quam meruimus auctorem vitae suscipere, Dominum nostrum Jesum Christum.


Secreta.
[Col. 0802C]

Muneribus nostris, Domine, precibusque susceptis, et coelestibus nos munda mysteriis, et clementer exaudi. Per.


Post Communionem.

Da nobis, quaesumus, Domine Deus noster, ut qui nativitatem Domini nostri Jesu Christi nos frequentare gaudemus, dignis conversationibus, ad ejus mereamur pertinere consortium. Per Dominum nostrum.



VI. DOMINICA II POST NATALE DOMINI.

Omnipotens sempiterne Deus, dirige actus nostros in beneplacito tuo, ut in nomine Filii tui dilecti mereamur bonis operibus abundare. Per eumdem.


[Col. 0802D] Secreta.

Concede, quaesumus, ut oculis tuae majestatis munus oblatum, et gratiam nobis devotionis obtineat, et effectum beatae perennitatis acquirat. Per Dominum.


Post Communionem.

Per hujus, Domine, operationem mysterii, et vitia nostra purgentur, et justa desideria compleantur. Per.


[Col. 0803A] [Super populum [a 1Kb] .

Propitiare, misericors Deus, etc., ut supra inter Oration. quotid.]



VII. DOMINICA I POST THEOPHANIAM.

Vota, quaesumus, Domine supplicantis populi coelesti pietate prosequere, ut, et quae agenda sunt, videant; et ad implenda quae viderint, convalescant. Per.


Secreta.

Oblatum tibi Domine sacrificium, vivificet nos semper et muniat. Per Dominum.


Praefatio.

D. Et justum est, usque, aeterne Deus. Quia cum [Col. 0803B] unigenitus, etc., ut supra in die Epiphaniae.


Post Communionem.

Supplices te rogamus, omnipotens Deus, ut, quos tuis reficis sacramentis, tibi etiam placitis moribus dignanter deservire concedas. Per Dominum nostrum.


[Super populum.

Conserva, quaesumus, Domine, familiam tuam, etc., ut supra inter orat. quotid.]



VIII. DOMINICA II POST THEOPHANIAM.

Omnipotens sempiterne Deus, qui coelestia simul et terrena moderaris, supplicationes populi tui clementer [Col. 0803C] exaudi, et pacem tuam nostris concede temporibus. Per Dominum nostrum.


Secreta.

Oblata, Domine, munera sanctifica, nosque a peccatorum nostrorum maculis emunda. Per.


Post Communionem.

Augeatur in nobis, Domine, quaesumus, tuae virtutis operatio, ut divinis vegetati sacramentis, ad eorum promissa capienda tuo munere praeparemur. Per.


[Super populum.

Auxiliare Domine populo tuo, etc., ut supra, inter orat. quotid.]



IX. DOMINICA III POST THEOPHANIAM.
[Col. 0803D]

Omnipotens sempiterne Deus, infirmitatem nostram propitius respice, atque ad protegendum nos, dexteram tuae majestatis extende. Per Dominum.


Secreta.

Haec hostia, Domine, quaesumus, emundet nostra delicta, et sacrificium celebrandum subditorum tibi corpora mentesque sanctificet. Per.


Post Communionem.

Quos tantis, Domine, largiris uti mysteriis, quaesumus, [Col. 0804A] ut effectibus eorum veraciter aptare digneris. Per.


[Super populum.

Adsit, Domine, quaesumus, etc., ut supra loco citato.]



X. DOMINICA IV POST THEOPHANIAM.

Deus, qui nos in tantis periculis constitutos, per humana scis fragilitate non posse subsistere, da nobis salutem mentis et corporis, ut ea quae peccatis nostris patimur, te adjuvante, vincamus. Per Dominum.


Secreta.

Concede, quaesumus, omnipotens Deus, ut hujus [Col. 0804B] sacrificii munus oblatum, fragilitatem nostram, ab omni malo purget semper, et muniat. Per.


Post Communionem.

Munera tuo nos, Deus, a delectationibus terrenis expediat, et coelestibus semper instruant alimentis.


[Super populum.

Vox clamantis Ecclesiae, etc., ut supra loco jam dicto.]



XI. DOMINICA V POST THEOPHANIAM.

Familiam tuam, quaesumus, Domine, continua pietate custodi, ut quae in sola spe gratiae coelestis innititur, tua semper protectione muniatur. Per.


Secreta.

[Col. 0804C] Hostias tibi, Domine, placationis offerimus, ut et delicta nostra miseratus absolvas, et nutantia corda tu dirigas. Per.


Post Communionem.

Da, quaesumus, omnipotens Deus, ut illius salutaris capiamus effectum, cujus per haec mysteria pignus accepimus.


[Super populum.

Ecclesiae tuae, Domine, voces, etc., ut supra eodem loco.]



XII. DOMINICA VI POST THEOPHANIAM.

Conserva populum tuum, Deus, et tuo nomini fac devotum, ut divinis subjectus officiis, et temporalia [Col. 0804D] viriliter, et aeterna dona percipiat. Per.


Secreta.

Haec nos oblatio, Deus, mundet, quaesumus, et renovet, et gubernet, et protegat. Per


Post Communionem.

Coelestibus, Domine, pasti deliciis, quaesumus, ut semper eadem, per quae veraciter vivimus, appetamus. Per.


[Super populum.

Praesta, quaesumus, omnipotens Deus, etc, ut supra eodem loco.]



XIII. DOMINICA I POST OCTAVAS PASCHAE.
[Col. 0805A]

Deus, qui in Filii tui humilitate jacentem mundum erexisti, fidelibus tuis perpetuam concede laetitiam, ut quos perpetuae mortis eripuisti casibus, gaudiis facias sempiternis perfrui. Per eumdem Dominum.


Secreta.

Benedictionem tuam, Domine, nobis conferat salutarem sacra semper oblatio, ut, quod agit mysterio, virtute perficiat. Per.


Post Communionem.

Praesta nobis, omnipotens Deus, ut, vivificationis tuae gratiam consequentes, in tuo semper munere gloriemur.


[Col. 0805B] [Super populum.

Familiam tuam, etc., ut supra.]



XIV. DOMINICA II POST OCTAVAS PASCHAE.

Deus, qui errantibus ut in viam possint redire, justitiae tuae lumen ostendis, da cunctis qui Christiana professione censentur, et illa respuere quae huic inimica sunt nomini, et ea quae sunt apta sectari. Per.


Secreta.

His nobis mysteriis conferatur, quo terrena desideria mitigantes, discamus amare coelestia. Per.


Post Communionem.

Sacramenta quae sumpsimus, quaesumus, Domine, et spiritalibus nos instruant alimentis, et corporalibus [Col. 0805C] tueantur auxiliis. Per Dominum nostrum.


[Super populum.

Gaudeat, etc., ut supra.]



XV. DOMINICA III POST OCTAVAS PASCHAE.

Deus, qui fidelium mentes unius efficis voluntatis, da populis tuis, id amare quod praecipis, id desiderare quod promittis, ut inter mundanas varietates ibi nostra fixa sint corda, ubi vera sunt gaudia. Per Dominum nostrum.


Secreta.

Deus, qui nos per hujus sacrificii veneranda commercia unius summae divinitatis participes efficis, praesta, quaesumus, ut, sicut tuam cognoscimus veritatem, [Col. 0805D] sic eam dignis moribus assequamur. Per.


Post Communionem.

Adesto, Domine Deus noster, ut per haec quae fideliter sumpsimus, et purgemur a vitiis, et a periculis omnibus exuamur. Per.



XVI. DOMINICA IV POST OCTAVAS PASCHAE.

Deus, a quo bona cuncta procedunt, largire supplicibus, [Col. 0806A] ut cogitemus te inspirante quae recta sunt, et te gubernante eadem faciamus. Per.


Secreta.

Suscipe, Domine, fidelium preces cum oblationibus hostiarum, ut per haec piae devotionis officia ad coelestem gloriam transeamus. Per.


Post Communionem.

Tribue nobis, Domine, coelestis mensae virtute [al. coelestis mensae satietate] satiatis, et desiderare quae recta sunt, et desiderata percipere. Per Dominum nostrum.



XVII. DOMINICA POST ASCENSA DOMINI.

[Col. 0806B] Omnipotens sempiterne Deus, fac nobis tibi semper et devotam gerere voluntatem, et majestati tuae sincero corde servire. Per.


Secreta.

Sacrificia nos, Domine, immaculata purificent, et mentibus nostris supernae gratiae dent vigorem. Per.


Post Communionem.

Repleti, Domine, muneribus sacris, da, quaesumus, ut in gratiarum semper actione maneamus. Per.


[Super populum.

Deus vita fidelium, gloria humilium, et beatitudo justorum, propitius suscipe supplicum preces; ut animae quae promissiones tuas sitiunt, de tua semper [Col. 0806C] abundantia repleantur. Per Dominum.]



XVIII. [a 1Kb] DOMINICA I POST PENTECOSTEN.

Deus in te sperantium fortitudo, adesto propitius invocationibus nostris, et quia sine te nihil potest mortalis infirmitas, praesta auxilium gratiae tuae, ut in exsequendis mandatis tuis, et voluntate tibi et actione placeamus. Per Dominum nostrum.


Secreta.

Hostias nostras, Domine, tibi dicatas placatus assume, et ad perpetuum nobis tribue provenire subsidium. Per.


Post Communionem.

[Col. 0806D] Tantis, Domine, repleti muneribus, praesta, quaesumus, ut et salutaria dona capiamus, et a tua nunquam laude cessemus. Per Dominum nostrum.


[Super populum.

Fideles tuos, Domine, benedictio desiderata confirmet, quae eos et a tua voluntate faciat, nunquam discrepare, et tuis semper indulgeat beneficiis gratulari. Per Dominum.]



XIX. DOMINICA II POST PENTECOSTEN [OCT. PENT.]
[Col. 0807A]

Sancti nominis tui, Domine, timorem pariter et amorem fac nos habere perpetuum, quia nunquam tua gubernatione destituis quos in soliditate tuae dilectionis instituis. Per.


Secreta.

Oblatio nos, Domine, tuo nomini dicanda, purificet, et de die in diem ad coelestis vitae transferat actionem. Per Dominum.


Post Communionem.

Sumptis muneribus, Domine, quaesumus, ut cum frequentatione mysterii crescat nostrae salutis effectus. Per.


[Col. 0807B] [Super populum.

Deus, qui te in rectis ac sinceris manere pectoribus asseris, da nobis tua gratia tales existere, in quibus habitare digneris. Per Dominum.]



XX. [a 1Kb] DOMINICA III POST PENTECOSTEN.

Deprecationem nostram, quaesumus, Domine, benignus exaudi, et quibus supplicandi praestas affectum, tribue defensionis auxilium. Per.


Secreta.

Munera, Domine, oblata sanctifica, ut tui nobis unigeniti corpus et sanguis fiant. Per eumdem.


Post Communionem.

Haec nos communio Domine purget a crimine, et [Col. 0807C] coelestis remedii faciat esse consortes. Per.


[Super populum.

Plebis tuae, quaesumus, Domine, ad te semper corda converte, ut quam tantis facis patrociniis adjuvari, perpetuis non desinas gubernare praesidiis. Per Dominum.



XXI. DOMINICA IV POST PENTECOSTEN [b 1Kb] .

Protector in te sperantium Deus, sine quo nihil est validum, nihil sanctum, multiplica super nos misericordiam tuam, ut te rectore, te duce, sic transeamus per bona temporalia, ut non amittamus aeterna. Per.


Secreta.

[Col. 0807D] Respice, Domine, munera supplicantis Ecclesiae, et saluti credentium perpetua sanctificatione sumenda concede. Per.


Post Communionem.

Sancta tua nos, Domine, sumpta vivificent, et misericordiae sempiternae praeparent expiatos. Per.


[Super populum

Propitiare, Domine, populo tuo, et ab omnibus [Col. 0808A] illum absolve peccatis; ut, quod nostris offensionibus promeremur, tua indulgentia repellatur. Per Dominum.]



XXII. DOMINICA V POST PENTECOSTEN.

Da nobis, Domine, quaesumus, ut et mundi cursus pacifice nobis tuo ordine dirigatur, et Ecclesia tua tranquilla devotione laetetur.


Secreta.

Oblationibus, quaesumus, Domine, placate susceptis, et ad te nostras etiam rebelles compelle propitius voluntates. Per Dominum nostrum.


Post Communionem.

Mysteria nos, Domine, sancta purificent et suo [Col. 0808B] munere tueantur. Per Dominum.


Super populum.

Adesto, Domine, populo tuo, et nihil de sua conscientia praesumenti, ineffabili miseratione succurre; ut, quod non habet fiducia meritorum, tua conferat largitas invicta donorum. Per Dominum.]



XXIII. DOMINICA VI POST PENTECOSTEN.

[c 1Kb] Deus, qui diligentibus te bona invisibilia praeparasti, infunde cordibus nostris tui amoris affectum, ut te in omnibus et super omnia diligentes, promissiones tuas quae omne desiderium superant, consequamur. Per Dominum.


Secreta.

[Col. 0808C] Propitiare, Domine, supplicationibus nostris, et has oblationes famulorum famularumque tuarum benignus assume, ut quod singuli obtulerunt ad honorem nominis tui, cunctis proficiat ad salutem. Per.


Post Communionem.

Quos coelesti, Domine, dono satiasti, praesta, quaesumus, ut a nostris mundemur occultis, et ab hostium liberemur insidiis. Per.


[Super populum.

Da, quaesumus, Domine, populo tuo mentem qua tibi devotus existat; et intellectum, quo justa deposcat; et propitiationem tuam, qua pie desiderantibus profutura perficias. Per Dominum.]



XXIV. DOMINICA VII POST PENTECOSTEN.
[Col. 0808D]

Deus virtutum, cujus est totum quod est optimum, insere pectoribus nostris amorem tui nominis, et praesta in nobis religionis augmentum, ut, quae sunt bona, nutrias, ac vigilanti studio, quae sunt nutrita, custodias. Per.


Secreta.

Propitiare, Domine, supplicationibus nostris, et [Col. 0809A] has populi tui oblationes benignus assume, et ut nullius sit irritum votum et nullius vacua postulatio, praesta ut quod fideliter petimus, efficaciter consequamur. Per.


Post Communionem.

Repleti sumus, Domine, muneribus tuis; tribue, quaesumus, ut eorum et mundemur effectu, et muniamur auxilio. Per Dominum nostrum.


[Super populum.

Absolve, quaesumus, Domine, delicta populorum; et a peccatorum nostrorum nexibus, quae pro nostra fragilitate contraximus, tua benignitate liberemur. Per Dominum.]



XXV. DOMINICA VIII POST PENTECOSTEN.
[Col. 0809B]

[a 1Kb] Deus, cujus providentia in sui dispositione non fallitur, te supplices exoramus, ut noxia cuncta submoveas, et omnia nobis profutura concedas. Per Dominum.


Secreta.

Deus, qui legalium differentiam hostiarum unius sacrificii perfectione sanxisti, accipe sacrificium a devotis tibi famulis, et pari benedictione, sicut munera Abel, sanctifica, ut quod singuli obtulerunt ad majestatis tuae honorem, cunctis proficiat ad salutem. Per.


Post Communionem.

Tui nobis, Domine, communio sacramenti, et [Col. 0809C] purificationem conferat, et tribuat unitatem. Per.


[Super populum.

Adesto, Domine, populis tuis, etc., ut supra inter orat. quotid.].



XXVI. DOMINICA IX POST PENTECOSTEN.

Largire nobis, Domine, quaesumus, semper spiritum cogitandi quae recta sunt, propitius, et agendi, ut qui sine te esse non possumus, secundum te vivere valeamus. Per Dominum.


Secreta.

Suscipe munera, quaesumus, Domine, quae tibi de tua largitate deferimus, et haec sacrosancta mysteria, [Col. 0809D] gratiae tuae operante virtute, praesentis vitae nos conversatione sanctificent, et ad gaudia sempiterna perducant. Per.


Post Communionem.

Sit nobis, Domine, reparatio mentis et corporis coeleste mysterium, ut cujus exsequimur actionem, sentiamus effectum. Per.


[Super populum.

Benedictionem tuam, etc., ut supra loco citato.]



XXVII. DOMINICA X POST PENTECOSTEN.
[Col. 0810A]

Pateant aures misericordiae tuae, Domine, precibus supplicantium, et ut petentibus desiderata concedas, fac tibi eos, quaesumus, placita postulare. Per


Secreta.

Concede nobis haec, quaesumus, Domine, frequentare mysteria, quia quoties hujus hostiae commemoratio celebratur, opus nostrae redemptionis exercetur. Per Dominum.


Post Communionem.

Tua, nos, Domine, medicinalis operatio, et a nostris perversitatibus clementer expediat, et ad ea [Col. 0810B] quae sunt recta, perducat. Per Dominum.


[Alia.

Tui nobis, Domine, communio sacramenti, et purificationem conferat, et tribuat unitatem. Per Dominum.]


[Super populum.

Respice, Domine, propitius, etc., ut supra.]



XXVIII. DOMINICA XI POST PENTECOSTEN.

[b 1Kb] Deus, qui omnipotentiam tuam parcendo maxime et miserando manifestas, multiplica super nos misericordiam tuam, ut ad tua promissa currentes, coelestium bonorum facias esse consortes. Per.


Secreta.

[Col. 0810C] Tibi, Domine, sacrificia dicta reddantur; quae sic ad honorem nominis tui deferenda tribuisti, ut eadem remedia fieri nostra praestares. Per.


Post Communionem.

Quaesumus, Domine Deus noster, ut quos divinis reparare non desinis sacramentis, tuis non destituas benignus auxiliis. Per Dominum.


[Super populum.

Fideles tuos, Domine, etc.. ut supra.]



XXIX. DOMINICA XII POST PENTECOSTEN.

[c 1Kb] Omnipotens sempiterne Deus, qui abundantia pietatis tuae et merita supplicum excedis et vota, [Col. 0810D] effunde super nos misericordiam tuam, ut dimittas quae conscientia metuit, et adjicias quod oratione non praesumit. Per.


Secreta.

Respice, Domine, quaesumus, nostram propitius servitutem, ut quod offerimus, sit tibi munus acceptum, sit nostrae fragilitati subsidium. Per.


Post Communionem.

Sentiamus, Domine, quaesumus, tui perceptione sacramenti subsidium mentis et corporis, ut in utroque [Col. 0811A] salvati, coelestis remedii plenitudine gloriemur. Per.


[Super populum.

Tuere, Domine, populum tuum, etc., ut supra.]



XXX. DOMINICA XIII POST PENTECOSTEN.

[a 1Kb] Omnipotens et misericors Deus, de cujus munere venit, ut tibi a fidelibus tuis digne et laudabiliter serviatur, tribue, quaesumus, nobis, ut ad promissiones tuas sine offensione curramus. Per


Secreta.

Hostias, Domine, propitius intende, quas sacris altaribus exhibemus, ut nobis indulgentiam largiendo, tuo nomini dent honorem. Per.


[Col. 0811B] Post Communionem.

Vivificet nos, quaesumus, Domine, hujus participatio sancta mysterii, et pariter nobis expiationem tribuat et munimen. Per.


[Super populum.

Respice propitius, Domine, etc., ut supra.]



XXXI. DOMINICA XIV POST PENTECOSTEN.

[b 1Kb] Omnipotens sempiterne Deus, da nobis fidei, spei et charitatis augmentum; et ut mereamur assequi quod promittis, fac nos amare quod praecipis. Per.


Secreta.

[Col. 0811C] Propitiare, Domine, populo tuo, propitiare muneribus, ut hac oblatione placatus, et indulgentiam nobis tribuas, et postulata concedas. Per Dominum.


Post Communionem.

Sumptis, Domine, coelestibus sacramentis, ad redemptionis aeternae, quaesumus, proficiamus augmentum. Per.


[Super populum.

Protegat, Domine quaesumus, etc., ut supra.]



XXXII. DOMINICA XV POST PENTECOSTEN.

Custodi, Domine, quaesumus, Ecclesiam tuam [Col. 0811D] propitiatione perpetua, et quia sine te labitur universa mortalitas, tuis semper auxiliis abstrahatur a noxiis, et ad salutaria dirigatur. Per.


Secreta.

Concede nobis, Domine, quaesumus, ut haec hostia salutaris, et nostrorum fiat purgatio delictorum, et tuae propitiatio potestatis. Per Dominum.


Post Communionem.

Purificent semper et muniant tua sacramenta nos, Deus, et ad perpetuae ducant salvationis effectum. Per.


[Col. 0812A] [Super populum.

Conserva, quaesumus, Domine, tuorum corda, etc., ut supra.]



XXXIII. DOMINICA XVI POST PENTECOSTEN.

Ecclesiam tuam, Domine, miseratio continuata mundet et muniat, et quia sine te non potest salva consistere, tuo semper munere gubernetur. Per.


Secreta.

Tua nos, Domine, sacramenta custodiant, et contra diabolicos tueantur semper incursus. Per.


Post Communionem.

Mentes nostras et corpora possideat, quaesumus, Domine, doni coelestis operatio, ut non noster sensus [Col. 0812B] in nobis, sed jugiter aevi praeveniat effectus. Per.


[Super populum.

Conserva, quaesumus, Domine, populum tuum, etc., ut supra.]



XXXIV. DOMINICA XVII POST PENTECOSTEN.

Tua nos, Domine, quaesumus, gratia semper et praeveniat et sequatur, ac bonis operibus jugiter praestet esse intentos. Per Dominum nostrum.


Secreta.

Munda nos, Domine, sacrificii praesentis effectu, et perfice miseratus in nobis, ut ejus mereamur esse participes. Per Dominum.


Post Communionem.

[Col. 0812C] Purifica, Domine, quaesumus, mentes nostras benignus, et renova coelestibus sacramentis, ut consequenter et corporum praesens, pariter et futurum capiamus auxilium. Per Dominum nostrum.


[Super populum.

Familiae tuae, etc., ut supra.]



XXXV. DOMINICA XVIII POST PENTECOSTEN.

Da, quaesumus, Domine, populo tuo diabolica vitare contagia, et te solum Dominum pura mente sectari. Per.


Secreta.

Majestatem tuam, Domine, suppliciter deprecamur, ut haec sancta quae gerimus, et a praeteritis nos delictis [Col. 0812D] exuant et futuris. Per Dominum.


Post Communionem.

Sanctificationibus tuis, omnipotens Deus, et vitia nostra curentur, et remedia nobis aeterna proveniant. Per.


[Super populum.

Exaudi nos, Deus, etc., ut supra.]



XXXVI. DOMINICA XIX POST PENTECOSTEN.

Dirigat corda nostra, Domine, quaesumus, tuae [Col. 0813A] miserationis operatio, quia tibi sine te placere non possumus. Per Dominum nostrum.


Secreta.

Deus, qui nos per hujus sacrificii veneranda commercia unius summaeque divinitatis participes efficis, praesta, quaesumus, ut sicut tuam cognoscimus veritatem, sic eam dignis mentibus et moribus assequamur. Per.


Post Communionem.

Gratias tibi, Domine, referimus sacro munere vegetati, tuam misericordiam deprecantes, ut dignos nos ejus participatione perficias. Per.


[Super populum.

Tempora nostra, quaesumus, Domine, pio favore [Col. 0813B] prosequere, et quibus cursum tribuis largiorem, praesta continuum benignus auxilium.]



XXXVII. DOMINICA XX POST PENTECOSTEN.

[a 1Kb] Omnipotens et misericors Deus, universa nobis adversantia propitiatus exclude, ut mente et corpore pariter expediti, quae tua sunt liberis mentibus exsequamur. Per.


Secreta.

Haec munera, quaesumus, Domine, quae oculis tuae majestatis offerimus, salutaria nobis esse concede. Per.


Post Communionem.

Tua nos, Domine, medicinalis operatio, et a nostris perversitatibus clementer expediat, et tuis faciat [Col. 0813C] inhaerere mandatis. Per Dominum.


[Super populum.

Familiam tuam, Domine, dextera, etc., ut supra.]



XXXVIII. DOMINICA XXI POST PENTECOSTEN.

[b 1Kb] Largire, quaesumus, Domine, fidelibus tuis indulgentiam placatus et pacem, ut pariter ab omnibus mundentur offensis, et secura tibi mente deserviant. Per.


Secreta.

Coelestem nobis praebeant haec mysteria, quaesumus, Domine, medicinam, et vitia nostri cordis expurgent. Per Dominum nostrum.


Post Communionem.

[Col. 0813D] Ut sacris, Domine, reddamur digni muneribus, fac nos, quaesumus, tuis obedire mandatis. Per Dominum.


[Super populum.

Protector in te sperantium, etc., ut supra.]



XXXIX. DOMINICA XXII POST PENTECOSTEN.

[c 1Kb] Familiam tuam, quaesumus, Domine, continua pietate custodi, ut a cunctis perversitatibus, te protegente, [Col. 0814A] sit libera, et in bonis actibus tuo nomini sit devota. Per Dominum nostrum.


Secreta.

Suscipe, Domine, propitius hostias, quibus et te placari voluisti, et nobis salutem potenti pietate restitui. Per Dominum.


Post Communionem.

Immortalitatis alimoniam consecuti, quaesumus, Domine, ut quod ore percepimus, mente sectemur. Per.


[Super populum.

Da populo tuo, quaesumus, Domine, etc., ut supra.]



XL. DOMINICA XXIII POST PENTECOSTEN.

[d 1Kb] Deus, refugium nostrum et virtus, adesto piis [Col. 0814B] Ecclesiae tuae precibus auctor ipse pietatis, et praesta, ut quod fideliter petimus, efficaciter consequamur. Per.


Secreta.

Da misericors, Deus, ut haec salutaris oblatio, et a propriis nos reatibus indesinenter expediat, et ab omnibus tueatur adversis. Per Dominum.


Post Communionem.

Sumpsimus, Domine, sacri dona mysterii, humiliter deprecantes, ut quae in tui commemoratione nos facere praecepisti, in nostrae proficiant infirmitatis auxilium. Per Dominum.


[Super populum

Exaudi nos, Domine Deus noster, et Ecclesiam [Col. 0814C] tuam inter mundi turbines fluctuantem, clementi gubernatione moderare. Per Dominum.]



XLI. [e 1Kb] DOMINICA XXIV POST PENTECOSTEN.

Excita, Domine, quaesumus, tuorum fidelium voluntates, ut divini operis fructum propensius exsequentes, pietatis tuae remedia majora percipiant. Per Dominum nostrum.


Secreta.

Propitius esto, Domine, supplicibus tuis, et populi tui oblationibus precibusque susceptis, omnium nostrorum ad te corda converte, ut a terrenis cupiditatibus liberi, ad coelestia desideria transeamus. Per Dominum nostrum.


[Col. 0814D] Post Communionem.

Concede nobis, Domine, quaesumus, ut sacramenta quae sumpsimus, quidquid in nostra mente vitiosum est, ipsius medicationis dono curetur. Per Dominum.



XLII. MISSA QUOTIDIANIS DIEBUS.

Perpetua, quaesumus, Domine, pace custodi, quos in te sperare donasti. Per Dominum nostrum.


[Col. 0815A] Alia.

Adesto nobis misericors Deus, et tuae pietatis in nobis propitius dona concede. Per.


Secreta

Adesto nobis, quaesumus, Domine, et preces nostras benignus exaudi, ut quod fiducia non habet meritorum, placatio obtineat hostiarum. Per.


Post Communionem.

Mysteria sancta nos, Domine, et spiritualibus expleant alimentis, et corporalibus tueantur auxiliis. Per.



XLIII. ITEM ALIA MISSA.

Exaudi nos, miserator et misericors Deus, et continentiae [Col. 0815B] salutaris propitius nobis dona concede. Per Dominum nostrum.


Super oblata

Hostias, quaesumus, Domine, suscipe placatus oblatas, quae et te sanctificando nobis efficiantur salutares. Per.


Post Communionem.

Sancta tua nos, Domine, quaesumus, et a peccatis exuant, et coelestis vitae vigore confirment. Per.



XLIV. ITEM ALIA MISSA.

Quaesumus, omnipotens Deus, ut plebs tua toto tibi corde deserviens, et beneficia tua jugiter mereatur et pacem. Per.


Super oblata.

[Col. 0815C] Suscipe, quaesumus, Domine, hostiam redemptionis humanae, et salutem nobis mentis et corporis operare placatus. Per.


Post Communionem.

Da, quaesumus, omnipotens Deus, ut mysteriorum virtute satiati, vita nostra firmetur. Per.



XLV. ITEM ALIA MISSA.

Rege nostras, Domine, propitius voluntates, ut nec propriis iniquitatibus implicentur, nec subdantur alienis. Per.


Secreta.

Tua sacramenta nos, Deus, circumtegant et reforment, simulque nobis temporale remedium conferant et aeternum. Per.


[Col. 0815D] Post Communionem.

Tua sancta nobis, omnipotens Deus, quae sumpsimus, et indulgentiam praebeant, et auxilium perpetuae defensionis impendant. Per.



XLVI. ALIA MISSA.

Comprime, Domine, quaesumus, noxios semper incursus, et salutarem temporibus nostris propitius da quietem. Per


Secreta.

In tuo conspectu, Domine, quaesumus, talia nostra sint munera, quae et placare te valeant, et nos tibi placere perficiant. Per Dominum nostrum.


[Col. 0816A] Post Communionem.

Quotidiani, Domine, quaesumus, munera sacramenti ad perpetuae nobis tribue salutis augmentum. Per Dominum.


ITEM ALIA MISSA

Ab omnibus nos defende, quaesumus, Domine, semper adversis et continuis tuere praesidiis. Per.


Secreta.

Offerimus tibi, Domine, munera quae dedisti, ut et creationis tuae circa mortalitatem nostram, testificentur auxilium, et remedium nobis immortalitatis operentur. Per.


Post Communionem.

Quod ore sumpsimus, Domine, mente capiamus, [Col. 0816B] et de munere temporali, fiat nobis remedium sempiternum. Per Dominum.


Alia.

Conservent nos, quaesumus, Domine, munera tua, et aeternam vitam tribuant nobis deprecantibus. Per Dominum.



XLVII. IN NATALE UNIUS APOSTOLI.

Oratio, Secreta, et Post Communionem, ut supra in Vigilia S. Andreae.


[Super populum.

Exaudi, Domine, populum tuum, cum sancti apostoli tui N. patrocinio supplicantem, ut tuo semper auxilio secura tibi possit devotione servire. Per Dominum.


[Col. 0816C] Ad Vesperos.

Deus, qui nos B. apostoli tui N. annua solemnitate laetificas, concede propitius, ut cujus natalitia colimus, etiam actione imitemur. Per Dominum.]



XLVIII. IN NATALE PLURIMORUM APOSTOLORUM.

Deus, qui nos annua apostolorum tuorum N. et N. solemnitate laetificas, praesta, quaesumus, ut quorum gaudemus meritis, instruamur exemplis. Per Dominum nostrum Jesum Christum.


Secreta.

Munera, Domine, quae pro apostolorum tuorum N. et N. solemnitate deferimus, propitius suscipe, et mala omnia quae meremur averte. Per.


[Col. 0816D] Post Communionem.

Quaesumus, Domine, salutaribus repleti mysteriis, ut quorum solemnia celebramus, eorum orationibus adjuvemur. Per.


[Super populum.

Deus, qui ligandi solvendique licentiam tuis apostolis contulisti, da, quaesumus, ut per ipsos a terrenis vitiis expediti, liberi possimus coelestibus interesse mysteriis. Per Dominum.


Ad Vesperos.

Esto, Domine, plebi tuae sanctificator et custos, ut apostolicis munita praesidiis, et conversatione tibi placeat, et secura deserviat. Per Dominum.]



XLIX. IN NATALE UNIUS MARTYRIS.
[Col. 0817A]

Praesta, quaesumus, omnipotens Deus, ut qui B. N. martyris tui natalitia colimus, ejus intercessione in tui nominis amore roboremur. Per.


Super oblata.

Muneribus nostris, quaesumus, Domine, precibusque susceptis, et coelestibus nos munda mysteriis, et clementer exaudi. Per Dominum.


Post Communionem.

Da, quaesumus, Domine Deus noster, ut sicut tuorum commemoratione sanctorum, temporali gratulamur officio, ita perpetuo laetemur aspectu. Per Dominum.


[Super populum.

[Col. 0817B] Plebs tua, Domine, sancti martyris tui N. te gloficatione magnificet, et eodem semper precante, te mereatur habere rectorem. Per Dominum.


Ad Vesperos.

Deus, qui nos B. martyris tui N. confessione gloriosa circumdas et protegis, da nobis, quaesumus, ejus imitatione proficere, et oratione gaudere. Per Dominum.]



L. IN NATALE PLURIMORUM MARTYRUM.

Deus, qui nos concedis sanctoruum martyrum tuorum, et N. N. natalitia colere, da nobis in aeterna beatitudine de eorum societate gaudere. Per.


Secreta.

[Col. 0817C] Munera tibi, Domine, nostrae devotionis offerimus, quae et pro tuorum tibi grata sint honore justorum, et nobis salutaria, te miserante, reddantur. Per.


Post Communionem.

Praesta nobis, Domine, quaesumus, intercedentibus sanctis tuis N. et N. ut quae ore contingimus, pura mente capiamus. Per.


[Super populum.

Adesto, Domine, populo tuo cum sanctorum tuorum patrocinio supplicanti; ut quod propria fiducia non praesumit, suffragantium meritis consequatur. Per Dominum.


Ad Vesperos.

Concede, quaesumus, omnipotens Deus, ut sanctorum [Col. 0817D] martyrum tuorum N. quorum celebramus victorias, participemur et praemiis. Per Dominum.]



LI. IN NATALE UNIUS CONFESSORIS.

Da, quaesumus, omnipotens Deus, ut B. N. confessoris tui veneranda solemnitas, et devotionem nobis augeat, et salutem. Per.


Secreta.

Sancti tui nos, quaesumus, Domine, ubique laetificent, ut dum eorum merita recolimus, patrocinia sentiamus. Per.


Post Communionem.

Praesta, quaesumus, omnipotens Deus, ut de perceptis [Col. 0818A] muneribus gratias exhibentes, beneficia potiora sumamus. Per.


[Super populum.

Plebs tua, Domine, laetetur tuorum semper in honore sanctorum, ut eorum percipiat intercessione votiva subsidia, quorum patrociniis sublevatur.


Ad Vesperos.

Sancti confessoris tui N. nos quaesumus, Domine, tuere praesidiis, et ejus semper intercessionibus adjuvemur. Per Dominum.]



LII. IN NATALE PLURIMORUM CONFESSORUM.

Deus, qui nos sanctorum tuorum N. et N. confessionibus gloriosis circumdas et protegis, da nobis in [Col. 0818B] eorum imitatione proficere, et intercessione gaudere. Per Dominum nostrum.


Super Oblata.

Suscipe, Domine, preces et munera, quae ut tuo sint digna conspectui, sanctorum tuorum precibus adjuvemur. Per Dominum.


Post Communionem.

Corporis sacri et pretiosi sanguinis repleti libamine, quaesumus, Domine Deus noster, ut quod pia devotione gerimus, certa redemptione capiamus. Per.


[Super populum.

Tuere, quaesumus, Domine, populum tuum, et mystica jugiter participatione renovatum, et continua sanctorum confessorum supplicatione protectum. [Col. 0818C] Per Dominum.


Ad Vesperos.

Sanctorum confessorum tuorum nos, Domine, quaesumus, foveat pretiosa confessio, et pia jugiter intercessio tueatur. Per Dominum.]



LIII. IN NATALE UNIUS VIRGINIS.

Deus, qui inter caetera, etc., ut supra in festo sanctae Agathae.


Alia

Indulgentiam nobis, Domine, B. N. martyr imploret, quae tibi grata semper exstitit et merito castitatis et tuae professione virtutis. Per.


Secreta.

[Col. 0818D] Suscipe munera, Domine, quae in beatae N. martyris tuae solemnitate deferimus, cujus nos scimus patrocinio liberari. Per.


Post Communionem.

Auxilientur nobis, Domine, sumpta mysteria, et intercedente beata N. martyre tua, sempiterna protectione confirment. Per Dominum.


[Super populum.

Adsit plebi tuae, omnipotens Deus, beatae virginis tuae N. supplicatio, ut cujus honoribus gloriatur, protegatur auxilio. Per Dominum.


Ad Vesperos.

Omnipotens sempiterne Deus, misericordiam tuam ostende supplicibus, ut qui de meritorum nostrorum [Col. 0819A] qualitate diffidimus, intercedente beata N. virgine tua, non judicium tuum, sed indulgentiam sentiamus. Per Dominum.]



LIV. AD POSCENDA SUFFRAGIA SANCTORUM

Concede, quaesumus, omnipotens Deus, ut intercessio nos sanctae Dei genitricis Mariae, sanctorum que omnium apostolorum, et confessorum, et omnium electorum tuorum ubique laetificet, ut dum eorum merita recolimus, patrocinia sentiamus. Per.


Secreta.

Oblatis, Domine, placare muneribus, et intercedentibus omnibus sanctis tuis, a cunctis nos defende periculis. Per Dominum.


Post Communionem.

[Col. 0819B] Sumpsimus, Domine, sanctorum tuorum solemnia celebrantes, sacramenta coelestia; praesta, quaesumus, ut quod temporaliter gerimus, aeternis gaudiis consequamur. Per Dominum.



LV. AD CLERICUM FACIENDUM.


Oratio.

[a 1Kb] Oremus, dilectissimi fratres, Dominum nostrum Jesum Christum pro hoc famulo suo N., qui ad deponendam comam capitis sui, pro ejus amore festinat, ut donet ei Spiritum sanctum, qui habitum religionis in eo perpetuum conservet, et a mundi impedimento vel saeculari desiderio cor ejus defendat, ut sicut immutatur in vultu, ita manus dextera ejus [Col. 0819C] ei virtutis tribuat incrementa, et ab omni caecitate humana oculos ejus aperiat, et lumen ei aeternae gratiae concedat. Qui vivit et regnat.


Item alia.

Adesto, Domine, supplicationibus nostris, et hunc famulum tuum N. benedicere dignare, cui in tuo sancto nomine habitum sacrae religionis imponimus, ut, te largiente, et devotus in Ecclesia persistere, et vitam percipere mereatur aeternam. Per.


Dum tondis eum, dicis:

ANT. Tu es, Domine, qui restitues haereditatem meam. V. Dominus pars haereditatis meae. Et: Gloria Patri. ANT. Haec est generatio. Et: Gloria Patri.


[Col. 0819D] Oratio post tonsionem.

Praesta, quaesumus, omnipotens Deus huic famulo tuo N. cujus hodie capitis comam pro divino amore deposuimus, ut in tua dilectione perpetua maneat, et eum sine macula in sempiternum custodias. Per.



LVI. BENEDICTIO VESTIUM VIRGINIS VEL VIDUAE.

Deus, qui vestimentum salutare et indumentum aeternae jucunditatis tuis fidelibus promisisti, clementiam tuam suppliciter exoramus, ut haec indumenta humilitatem cordis et contemptum mundi significantia, [Col. 0820A] quibus famula tua N. sancto visibiliter est informanda proposito, propitius benedicas, et beatae castitatis habitum, quem, te inspirante, susceperit, te protegente, custodiat. Per Dominum nostrum Jesum Christum.


Alia.

Deus, bonorum virtutum dator, et omnium benedictionum largus infusor, exaudi preces nostras, et hanc vestem quam famula tua N. pro conservando castitatis signo se ad operiendam exposcit, benedicere et sanctificare digneris.



[b 1Kb] BENEDICTIO VIRGINIS, AB EPISCOPO DICENDA.

Respice, Domine propitius super hanc famulam tuam N. ut sanctae virginitatis propositum, quod te inspirante suscepit, te gubernante custodiat. Per.


[Col. 0820B] Consecratio.

Deus, castorum corporum benignus inhabitator, et incorruptarum amator animarum, respice super hanc famulam tuam N. quae tibi devotionem suam offert, a quo et ipsa idem votum assumpsit. Sit in ea, Domine, per donum Spiritus tui, prudens modestia, sapiens benignitas, gravis lenitas, casta libertas; ferveat in charitate, et nihil extra te diligat, laudabiliterque vivat, et laudari non appetat: te timeat, tibi amore serviat, tu ei honor, tu gaudium, tu in moerore solatium, tu in ambiguitate consilium, tu in injuria defensio, in tribulatione patientia, in paupertate abundantia, in jejunio cibus, in infirmitate sis medicina. Per te, quem diligere super omnia [Col. 0820C] appetit, quod est professa, custodiat, ut et hostem antiquum devincat, et vitiorum squallores expurget. Quatenus centesimi fructus dono virginitatis decorari, virtutumque lampadibus exornari, et in electarum tuarum virginum consortium te donante, mereatur uniri. Per.



LVII. BENEDICTIO ALTARIS.

Deprecamur misericordiam tuam, omnipotens aeterne Deus, ut hoc altare sacrificiis spiritalibus consecrandum, vocis nostrae exorandus officio, praesenti benedictione sanctifices, ut in eo semper oblationes famulorum tuorum studio suae devotionis impositas, benedicere et sanctificare digneris, et spiritali placatus incenso, precanti familiae tuae promptus [Col. 0820D] exauditor assistas. Per.



LVIII. CONSECRATIO ALTARIS.

Deus omnipotens, in cujus honore hoc altare sub invocatione tui nominis consecramus, clemens et propitius preces nostrae humilitatis exaudi et praesta, ut in hac mensa sint tibi libamina accepta, sint grata, sint pinguia, et Spiritus sancti tui semper rore perfusa, ut omni tempore in hoc loco supplicantis familiae tuae anxietates releves, aegritudines [Col. 0821A] cures, preces exaudias, vota suscipias, desiderata confirmes, postulata concedas. Per Dominum.



LIX. AD CONSECRANDAM PATENAM.

Consecramus et sanctificamus hanc patenam, ad conficiendum in ea corpus Domini nostri Jesu Christi, patientis crucem pro omnium nostra salute. Qui cum Patre.

Deinde facis signum crucis de oleo sancto super patenam, et benedic his verbis: Consecrare et sanctificare digneris, Domine, patenam hanc per istam unctionem, et nostram benedictionem in Christo Jesu Domino nostro. Qui tecum.



LX. AD CALICEM BENEDICENDUM.
[Col. 0821B]

Dignare, Domine Deus noster, calicem istum, in usum ministerii tui pia devotione formatum, ea sanctificatione perfundere, qua Melchisedech famuli tui sacratum calicem perfudisti: et quod arte vel metallo effici non potest, altaribus tuis dignum, fiat tua benedictione pretiosum atque sanctificatum. Per.



LXI. ORATIO IN DEDICATIONE FONTIS.

Omnipotens sempiterne Deus, hoc baptisterium coelesti visitatione dedicatum, Spiritus tui illustratione sanctifica, ut quoscunque fons iste lavaturus est, trina ablutione purgati, indulgentiam omnium delictorum tuo munere consequantur. Per.


[Col. 0821C] Alia.

Multiplica, Domine, benedictionem tuam, et Spiritus tui munere fidem nostram corrobora, ut qui in haec fluenta descenderint, in libro vitae ascribi mereantur. Per Dominum.



LXII. MISSA IN ANNIVERSARIO DEDICATIONIS BASILICAE.

Deus qui per singulos annos hujus sancti templi tui consecrationis reparas diem, et sacris semper mysteriis repraesentas incolumes: exaudi preces populi tui, et praesta, ut quisquis hoc templum beneficia petiturus ingreditur, cuncta se impetrasse laetetur. Per.


Secreta.

[Col. 0821D] Annue, quaesumus, Domine, precibus nostris, ut quicunque intra templi hujus, cujus anniversarium Dedicationis diem celebramus, ambitum continemur, plena tibi atque perfecta corporis et animae devotione placeamus, ut dum haec praesentia vota reddimus, ad aeterna praemia, te adjuvante, venire mereamur. Per Dominum.


Ad Complendum.

Deus, qui Ecclesiam tuam sponsam vocare dignatus es, ut quae haberet gratiam per fidei devotionem, haberet etiam ex nomine pietatem, da ut omnis haec plebs nomini tuo serviens, hujus vocabuli consortio digna esse mereatur, et Ecclesia tua in templo, cujus anniversarius Dedicationis dies celebratur, [Col. 0822A] tibi collecta, te timeat, te diligat, te sequatur, ut dum jugiter per vestigia tua graditur, ad coelestia promissa, te ducente, pervenire mereatur. Qui vivis.


Super populum.

Deus, qui de vivis et electis lapidibus aeternum majestati tuae condis habitaculum, auxiliare populo supplicanti, ut quod ecclesiae tuae corporalibus proficit spatiis, spiritalibus amplificetur augmentis. Per Dominum.



LXIII. PRO REGIBUS.

Deus, regnorum omnium et Christiani maxime protector imperii, da servis tuis regibus nostris N. et N. triumphum virtutis tuae scienter excolere, ut [Col. 0822B] qui tua constitutione sunt principes, tuo semper munere sint potentes. Per Dominum nostrum.


Secreta.

Suscipe, Domine, preces et hostias Ecclesiae tuae, pro salute famulorum tuorum N. et N. supplicantis, et in protectione fidelium populorum antiqua brachii tui operare miracula, ut, superatis pacis inimicis, secura tibi serviat Christiana libertas. Per Dominum nostrum.


Infra actionem.

Hanc igitur oblationem famuli tui N. quam tibi ministerio officii sacerdotalis offerimus, pro eo quod in ipso potestatem imperii conferre dignatus es, propitius et benignus assume, et exoratus nostra obsecratione, [Col. 0822C] concede, ut majestatis tuae protectione confidens, et aevo augeatur et regno. Per Dominum.


Post Communionem.

Deus, qui ad praedicandum aeterni regis Evangelium, Romanum imperium praeparasti, praetende famulis tuis N. principibus nostris arma coelestia, ut pax Ecclesiarum nulla turbetur tempestate bellorum. Per Dominum nostrum.



LXIV. MISSA QUOTIDIANA PRO REGE.

Quaesumus, omnipotens Deus, ut famulus tuus N., qui tua miseratione suscepit regni gubernacula, virtutum etiam omnium percipiat incrementa, quibus decenter ornatus, et vitiorum monstra devitare, et ad te, qui via, veritas et vita es, gratiosus valeat [Col. 0822D] pervenire. Per Dominum.


Secreta.

Munera, Domine, quaesumus, oblata sanctifica, ut et nobis Unigeniti tui corpus et sanguis fiant, et illi ad obtinendam animae corporisque salutem, et peragendum injunctum officium, te largiente, usquequaque proficiant. Per.


Ad Complendum.

Haec, Domine, oratio salutaris famulum tuum N. ab omnibus tueatur adversis, quatenus et ecclesiasticae pacis obtineat tranquillitatem, et post istius temporis decursum ad aeternam perveniat haereditatem. Per.



LXV. MISSA TEMPORE SYNODI PRO REGE DICENDA.
[Col. 0823A]

Omnipotens sempiterne Deus, qui famulum tuum N. regni fastigio dignatus es sublimare, tribue ei, quaesumus, ut ita in praesenti collecta multitudine cunctorum in commune salutem disponat, quatenus a tuae veritatis tramite non recedat. Per.


Secreta.

Concede, omnipotens Deus, his salutaribus sacrificiis placatus, ut famulus tuus N. ad peragendum regalis dignitatis officium, inveniatur semper idoneus, et coelestis patriae gaudiis reddatur acceptus. Per Dominum nostrum.


Ad Complendum.

Haec, Domine, salutaris sacrificii perceptio famuli [Col. 0823B] tui N. peccatorum maculas diluat, et ad regendum secundum tuam voluntatem populum idoneum reddat, ut hoc salutari mysterio contra visibiles hostes reddatur invictus, per quod mundus est divina dispensatione redemptus. Per Dominum.



LXVI. MISSA SPECIALIS SACERDOTIS.

Omnipotens sempiterne Deus, tuae gratiae pietatem supplici devotione deposco, ut omnium malorum meorum vincula solvat, cunctisque meis criminibus et peccatis clementer ignoscas, et quia me indignum et peccatorem, ad ministerium tuum vocare dignatus es, sic me idoneum tibi ministrum efficias, ut sacrificium de manibus meis placide ac benigne [Col. 0823C] suscipias, electorumque sacerdotum me participem facias, et de praeceptis tuis in nullo me oberrare permittas. Per Dominum nostrum.


Super oblata.

Deus, qui te praecipis a peccatoribus exorari, tibique sacrificium contriti cordis offerre, hoc sacrificium quod indignis manibus meis offero, acceptare dignare, et ut ipse tibi hostia et sacrificium esse merear, miseratus concede, quo per ministerii hujus exhibitionem, peccatorum omnium percipiam remissionem. Per.


Praefatio.

D. et justum est, usque aeterne Deus. Qui dissimulatis humanae fragilitatis peccatis sacerdotii dignitatem [Col. 0823D] concedis indignis, et non solum peccata dimittis, verum etiam ipsos peccatores justificare digneris. Cujus est muneris, ut non solum existentia sumant exordia, exorta nutrimentum, nutrita fructum, fructuosa perseverandi auxilium. Qui me non existentem, creasti; creatum, fidei firmitate ditasti; fidelem, quamvis peccatis squalentem, sacerdotii dignitate donasti. Tuam igitur omnipotentiam supplex exposco, ut me a praeteritis peccatis emacules, in mundi hujus cursu in bonis operibus corrobores, et in perseverantiae soliditate confirmes. Sicque me facias tuis altaribus deservire, ut ad eorum qui tibi placuerunt, sacerdotum consortium valeam pervenire. Et per eum tibi sit meum acceptabile votum, [Col. 0824A] qui se tibi obtulit in sacrificium, qui est omnium opifex, et solus sine peccati macula pontifex, Jesus Christus, Dominus noster; Per quem majestatem.


Ad Complendum.

Hujus mihi, Domine, sacramenti perceptio, sit peccatorum remissio, et tuae pietatis optata propitiatio, ut per haec, te opitulante, efficiar sacris mysteriis dignus, quae de tua pietate confisus, frequentare praesumo indignus. Per.



LXVII. ITEM ALIA MISSA SACERDOTIS SPECIALIS.

Deus, fons bonitatis et pietatis origo, qui peccantem non statim judicas, sed ad poenitentiam miseratus exspectas, te quaeso, ut facinorum meorum squalores abstergas, et me ad peragendum injunctum [Col. 0824B] officium, dignum efficias; ut qui altaris tui ministerium suscepi indignus, perago trepidus, ad peragendum reddar strenuus, et inter eos qui tibi placuerunt, inveniar justificatus. Per Dominum nostrum Jesum.


Super Oblata.

Sacrificii praesentis, quaeso, Domine, oblatio mea purget facinora, per quod totius mundi voluisti relaxari peccata; illiusque frequentatione efficiar dignus, quod ut frequentarem, suscepi indignus. Per Dominum nostrum.


Praefatio.

D. et justum est, usque, aeterne Deus. Qui dum libenter nostrae poenitudinis satisfactionem suscipis, [Col. 0824C] ipse tuo judicio, quod erramus abscondis: et praeterita peccata nostra dissimulas, ut nobis sacerdotii dignitatem concedas. Tuum est enim, me ad ministrandum altari tuo dignum efficere, quem ad peragendum id officium, indignum dignatus es promovere. Ut praeteritorum actuum meorum mala obliviscens, praesentium ordinem in tua voluntate disponens, futuris custodiam imponens, per eum vitiorum squaloribus expurger, virtutum nutrimentis exorner, eorum sacerdotum consortio qui tibi placuerunt, aduner, quem constat esse verum summumque pontificem, solumque sine peccati contagio sacerdotem Jesum Christum Dominum nostrum. Per quem.


Ad Complendum.

[Col. 0824D] Hujus, Domine, perceptio sacramenti, peccatorum meorum maculas tergat, et ad peragendum injunctum officium me idoneum reddat. Per.


Alia.

Deus, cujus arbitrio omnium saeculorum ordo decurrit, respice propitius ad me famulum tuum, quem ad ordinem presbyteratus promovere dignatus es, et ut tibi mea servitus placeat, tua in me misericorditer dona conserva. Per Dominum nostrum.


Secreta.

Perfice, Domine, quaesumus, benignus in nobis, ut quae sacris mysteriis profitemur, piis actionibus exsequamur. Per Dominum.


[Col. 0825A] Infra actionem.

Hanc igitur oblationem servitutis meae quam tibi offero ego tuus famulus et sacerdos, pro eo quod me eligere dignatus es in ordine presbyterii, ut sacrificiis tuis ac divinis altaribus deservirem. Pro hoc reddo tibi vota mea Deo vero et vivo, majestatem tuam suppliciter implorans, ut opera manuum tuarum in meipso custodias, et idoneum me per omnia ministrum tuae voluntatis efficias. Per Christum.


Ad Complendum.

Munerum tuorum, Domine, largitatem sumentes, supplices deprecamur, ut quibus donasti hujus ministerii servitutem exsequendi, gratiae tuae tribuas facultatem. Per Dominum nostrum.


[Col. 0825B] ITEM ALIA.

Fac me, quaeso, omnipotens Deus, ita justitia indui, ut in sanctorum tuorum merear exsultatione laetari, quatenus emundatus ab omnibus sordibus peccatorum, consortium adipiscar tibi placentium sacerdotum, meque tua misericordia a vitiis omnibus exuant, quem reatus propriae conscientiae gravat. Per.


Secreta.

Deus misericordiae, Deus charitatis, Deus indulgentiae, indulge, quaeso, et miserere mei; sacrificium, quod pietatis tuae gratiae pro peccatis meis humiliter offero, benigne suscipere digneris; et peccata, quae libentibus vitiis contraxi, pius et propitius ac miseratus indulgeas, et locum poenitentiae ac flumina [Col. 0825C] lacrymarum concessa veniam a te merear accipere. Per.


Praefatio.

D. et justum est, usque, aeterne Deus. Et clementiam tuam humiliter implorare, ut facturam tuam non despicias, nec ab inimicis tribulari permittas. Scio enim me graviter deliquisse, et praeceptis tuis minime obedisse. Ideo humiliter obsecro, gratiam tuam, Domine, mihi semper consolatricem adhibeas, et misericordiam tuam regibus factricem apponas. Unde exposco pietatem tuam magnam, ut mea dimittas peccata, quia plus valet misericordia tua ad erigendum, quam fallacia inimici ad decipiendum. Miserere mei, Domine, secundum magnam misericordiam tuam, ut unde erubesco, tu indulgeas, [Col. 0825D] et ea quae gessisse me poenitet clementer ignoscas. Per.


Infra actionem.

Hanc igitur oblationem, quam tibi offero ego famulus tuus, tu, clementissime Pater, libenter excipias, deprecor; orationesque meas dignanter intendas, tribulationes cordis mei misericorditer auferas, placabilis vota suscipias, libens desideria compleas, clemens peccata dimittas, crimina benignus abstergas, flagella propitius redimas, languores miseratus excludas, serenissimo vultu petitionibus meis accommodes, gratiam tuam mihi multipliciter augeas, et misericordiam tuam incessabiliter largiaris, diesque.


[Col. 0826A] Post Communionem.

Deus charitatis et pacis, qui pro salute generis humani crucis patibulum sustulisti [sustinuisti], et sanguinem tuum pro redemptione nostra fudisti. preces nostras placatus et benignus suscipe, et misericordiam tuam mihi concede, ut cum de corpore me exire jusseris, pars iniqua in me non habeat potestatem, sed angelus tuus sanctus inter sanctos et electos tuos collocet, ubi lux permanet, et vita regnat. Per.


ITEM ALIA.

Suppliciter te, piissime Deus, Pater omnipotens, qui es creator omnium rerum, deprecor, ut dum me famulum tuum coram omnipotentia majestatis tuae graviter deliquisse confiteor, manum misericordiae [Col. 0826B] tuae mihi porrigas; quatenus dum hanc oblationem ante potentiam tuae majestatis offero, quod nequiter admisi, clementissime digneris absolvere. Per.


Lectio Jeremiae prophetae.

In diebus illis dixit Jeremias: Domine, omnes qui te derelinquunt, confundentur; recedentes a te, in terra scribentur. Quoniam dereliquerunt venam aquarum viventium Dominum. Sana me, Domine, et sanabor; salvum me fac et salvus ero, quoniam laus mea tu es, Domine Deus meus.


Lectio sancti Evangelii secundum Joannem.

In illo tempore dixit Jesus discipulis suis: Si manseritis in me, et verba mea in vobis manserint, quodcunque volueritis petetis, et fiet vobis.


[Col. 0826C] Super Oblata.

Tibi, Domine Deus meus, meae devotionis hostias immolo: hoc oro, pariterque deprecor clementiam tuam, ut me sacrificium tuum mortificatione vitae carnalis effectum, in odorem suavitatis accipias, et moribus quibus professio mea congruit, instituas. Ut quem sanctae compunctionis ardore ab hominum caeterorum proposito segregasti, etiam a conversatione carnali, atque ab immunditia actuum terrenorum, infusa mihi coelitus sanctitate, discernas, ut omnia terrena despiciam, coelestia appetam. Per.


Praefatio.

D. et justum est, usque, aeterne Deus. Qui pro amore hominum factus in similitudinem carnis peccati, [Col. 0826D] formam servi Dominus assumpsit, et in specie vulnerati, medicus ambulavit. Hic nobis Dominus et minister salutis, advocatus et judex, sacerdos et sacrificium. Per hunc te, Domine sancte Pater, suppliciter exoro, ut dum reatum conscientiae meae recognosco, quod in praeceptis tuis praevaricator exstiti, et per delictorum facinus corrui in ruinam. Tu me, Domine, erige, quem lapsus peccati prostravit; illumina caecum, quem terrae peccatorum caligines obscuraverunt; solve compeditum, quem vincula peccatorum constringunt. Praesta per sanctum et gloriosum et adorandum Dominum nostrum Jesum Christum, Filium tuum, quem laudant angeli, adorant dominationes, tremunt potestates.


[Col. 0827A] Infra actionem.

Hanc igitur oblationem quam tibi, Domine, offero pro peccatis meis minuis atque offensionibus, majestatem tuam totis viribus humili prece deposco, Deus piissime, dignanter suscipas, exorans ut dimittas crimina quae fragilitate carnis atque tentatione iniquorum spirituum nequiter admisi; et jam reverti me ad ea non sinas ultra, sed confirma me in justificationibus tuis, et perseverantiam mihi tribue in illis, et fac me dignum ante conspectum tuum astare, et sacrificium tibi Domino mundo corde et casto corpore digne offerre, diesque nostros.


Post Communionem.

Omnipotens sempiterne Deus, Jesu Christe Domine, esto propitius peccatis meis, per assumptionem [Col. 0827B] corporis et sanguinis tui, et per intercessionem sancti tui N. Tu enim loquens dixisti: Qui mauducat carnem meam, et bibit sanguinem meum, ipse in me manet, et ego in eo. Ideo te supplex deprecor, ut in me cor mundum crees, et spiritum rectum in visceribus meis innoves, et spiritu principali me confirmare digneris, atque ab omnibus insidiis diaboli atque vitiis emundes, ut gaudiis coelestibus merear esse particeps. Qui cum Patre.


ITEM ALIA.

Deus sub cujus oculis omne cor trepidat, omnes conscientiae pavescunt, respice propitius ad preces gemitus mei, ut sicut me, nullis praecedentibus meritis, in loco hujus servitutis tuae sacris fecisti assistere [Col. 0827C] altaribus, ita secundum multitudinem miserationum tuarum da indulgentiam peccatorum meorum, ut mea fragilitas, quae per se proclivis est ad labendum, per te semper reparetur ad veniam. Per.


Secreta.

Hostias tibi, Domine, placationis et laudis pro venia delictorum meorum, offero ego indignus famulus tuus, obsecrans misericordiam tuam ut ab occultis me reatibus emundes clementer, et a manifestis convenienter expurges. Per Dominum.


Praefatio.

D. et justum est, usque, aeterne Deus. Cujus omnipotentia laudanda, pietas amplectenda, misericordia est exoranda; cujus etiam pietatem humiliter imploramus [Col. 0827D] ut cunctorum nobis remissionem tribuas peccatorum, actusque nostros in voluntate tua dirigere, nosque a cunctis malis digneris eripere; quatenus ab omnibus adversitatibus tua opitulatione defendi, et in bonis omnibus confirmari, et praesentem vitam sub tua gubernatione inculpabiliter transigere, et ad aeternam, largiente te, feliciter pervenire valeamus. Per Christum.


Post Communionem.

Deus, qui me indignum sacris mysteriis, corpore et sanguine dilectissimi Filii tui Domini nostri Jesu Christi, confortare dignatus es, humiliter obsecro misericordiam tuam ut non sit ad judicium animae meae; praesta, quaeso, Domine, indulgentiam mihi [Col. 0828A] peccatori, gratiam, quam mea non exigunt merita; porrige manum pietatis tuae mihi lapso, et aperi mihi peccatori januam regni tui coelestis, per quam, te tribuente, merear ingredi in requiem sempiternam. Per eumdem.


ITEM ALIA.

Omnipotens sempiterne Deus, qui me peccatorem sacris altaribus astare voluisti, et sancti nominis tui laudare potentiam; concede, quaeso, per hujus sacramenti mysterium, meorum mihi veniam peccatorum, ut tuae majestati digne ministrare merear. Per.


Super Oblata.

Da, quaesumus, clementissime Pater, per hujus oblationis mysterium, meorum mihi veniam peccatorum, [Col. 0828B] ut non ad judicium animae meae, sed ad indulgentiam, hujus presbyteratus ordo mihi proficiat sempiternam. Per Dominum.


Praefatio.

D. et justum est, usque, aeterne Deus. Qui septiformis ecclesiasticae dignitatis gradus septiplici dono sancti Spiritus decorasti, praesta mihi propitius famulo tuo, eumdem in sanctitate vitae promereri Spiritum paracletum, quem unigenitus Filius tuus Dominus noster Jesus Christus tuis fidelibus mittendum esse promisit. Qui mihi peccatori inspirare dignetur catholicae fidei firmitatem, et sanctae charitatis tuae dulcedinem meque terrena despicere et amare coelestia doceat. Per Christum Dominum nostrum.


[Col. 0828C] Post Communionem.

Sumentes, Domine Deus, salutis nostrae sacramenta, praesta, quaesumus, ut eorum participatio, mihi famulo tuo ad perpetuam proficiat salutem. Per.


Alia

Aures tuae pietatis, mitissime Deus, inclina precibus meis, et gratia sancti Spiritus illumina cor meum, ut tuis mysteriis digne ministrare teque aeterna charitate diligere merear. Per.



LXVIII. MISSA VOTIVA PRO AMICO, VEL PRO QUO VOLUERIS.

Deus, qui justificas impium, et non vis mortem peccatorum, majestatem tuam suppliciter deprecamur [Col. 0828D] ut famulum tuum N. de tua misericordia confidentem, coelesti protegas benignus auxilio, et assidua protectione conserves, ut tibi jugiter famuletur, et nullis tentationibus a te separetur. Per.


Super Oblata.

Hujus, Domine, quaesumus, virtute mysterii, et a propriis nos munda delictis, et famulum tuum N. ab omnibus absolve peccatis. Per.


Praefatio.

D. et justum est, usque, aeterne Deus. Implorantes tuae majestatis misericordiam, ut famulo tuo N. veniam suorum largiri digneris peccatorum; ut ab omnibus inimici vinculis liberatus, tuis toto corde inhaereat mandatis. Et te solum semper tota virtute [Col. 0829A] diligat, et ad tuae quandoque beatitudinis visionem pervenire mereatur. Per.


Post Communionem.

Purificent nos, Domine, quaesumus, sacramenta quae sumpsimus, et famulum tuum ab omni culpa liberum esse concede, ut qui conscientiae reatu constringitur, coelestis remedii plenitudine glorietur. Per Dominum.



LXIX. ITEM ALIA MISSA.

Omnipotens sempiterne Deus, miserere famulo tuo N. et dirige eum secundum tuam clementiam in viam salutis aeternae, ut te donante, tibi placita cupiat, et tota virtute perficiat. Per Dominum.


Lectio Epistolae B. Pauli apostoli ad Galatas.

[Col. 0829B] Fratres, si praeoccupatus fuerit homo in aliquo delicto, vos, qui spiritales estis, instruite hujusmodi in spiritu mansuetudinis.


Lectio sancti Evangelii secundum Joannem.

In illo tempore, sublevatis Jesus oculis in coelum, dixit: Pater, nunc ad te venio, et haec loquor in mundo, ut habeant gaudium meum impletum in semetipsis.


Secreta.

Proficiat, quaesumus, Domine, haec oblatio quam tuae simplices offerimus majestati, ad salutem famuli tui N. ut tua providentia ejus vita inter adversa et prospera ubique dirigatur. Per.


Post Communionem.

[Col. 0829C] Sumentes, Domine, perpetuae sacramenta salutis, tuam deprecamur clementiam, ut per ea famulum tuum N. ab omni adversitate protegas. Per Dominum nostrum.


Alia.

Famulum tuum, quaesumus, Domine, tua semper protectione custodi, ut libera tibi mente deserviat, et te protegente, a malis omnibus sit securus. Per.



LXX. ITEM ALIA.

Adesto, Domine, supplicationibus nostris, et hanc famuli tui N. oblationem benignus assume, ut qui auxilium tuae miserationis implorat, et sanctificationis gratiam percipiat, et quae pie precatur obtineat. [Col. 0829D] Per.


Secreta.

Grata tibi sit, Domine, haec oblatio famuli tui N. quam tibi offerimus in honorem beati N. martyris tui; quaesumus ut eidem proficiat ad salutem. Per.


Infra actionem.

Hanc igitur oblationem, quam tibi offerimus pro famulo tuo N. ut omnium peccatorum suorum veniam consequi mereatur, quaesumus, Domine, placatus accipias, et miserationis tuae largitate concedas, ut fiat ei ad veniam delictorum et actuum emendationem, ut et hic valeat bene vivere, et ad aeternam beatitudinem feliciter pervenire. Diesque nostros.


[Col. 0830A] Ad Complendum.

Hujus, Domine, quaesumus, virtute mysterii et a propriis mundemur occultis, et famulum tuum N. ab omnibus absolve peccatis. Per.



LXXI. MISSA PRO SALUTE VIVORUM.

Praetende, Domine, famulis et famulabus tuis N. dexteram coelestis auxilii, ut te toto corde perquirant, et quae digne postulant assequantur. Per Dominum nostrum.


Secreta.

Propitiare, Domine, supplicationibus nostris, et has oblationes famulorum famularumque tuarum, quas tibi pro incolumitate eorum offerimus, benignus assume, et ut nullius sit irritum votum, nullius [Col. 0830B] vacua postulatio, praesta, quaesumus, ut quos fideliter petimus efficaciter consequamur. Per.


Ad Complendum.

Da famulis et famulabus tuis, quaesumus, Domine, in tua fide et sinceritate constantiam, ut in charitate divina formati, nullis tentationibus ab ejus integritate vellantur. Per Dominum.



LXXII. ITEM ALIA MISSA PRO FAMILIARIBUS.

Deus, qui charitatis dona per gratiam sancti Spiritus tuorum cordibus fidelium infudisti, da famulis tuis, pro quibus tuam deprecamur clementiam, salutem mentis et corporis, ut te tota virtute diligant, et quae tibi placita sunt, tota dilectione perficiant. [Col. 0830C] Per Dominum nostrum.


Lectio Epistolae B. Pauli apostoli ad Romanos.

Fratres, Spiritus autem adjuvat infirmitatem nostram.


Lectio sancti Evangelii secundum Joannem.

Sublevatis Jesus oculis in coelum, dixit: Pater, quos dedisti mihi volo ut ubi ego sum, et illi sint mecum.


Super Oblata.

Miserere, quaesumus, Domine Deus, famulis tuis, pro quibus hoc sacrificium laudis tuae offerimus majestati, ut per haec sancta supernae beatitudinis gratiam obtineant, et gloriam beatitudinis acquirant. Per Dominum.


Praefatio.

[Col. 0830D] D. et justum est, usque, aeterne Deus. Clementiam tuam pronis mentibus obsecrantes, ut famulos tuos, quos sacrae dilectionis nobis familiaritate conjunxisti, tibi facias toto corde subjectos, ut tuae charitatis spiritu repleti, a terrenis mundentur cupiditatibus, et coelesti beatitudine, te donante, digni efficiantur. Per Christum Dominum.


Post Communionem.

Divina libantes mysteria, quaesumus, Domine, ut haec salutaria sacrameata illis proficiant ad prosperitatem et pacem, pro quorum dilectione haec tuae obtulimus majestati. Per.


Alia.

Deus, qui supplicum tuorum vota per charitatis [Col. 0831A] officia suscipere dignaris, da famulis tuis N. et N. in tua proficere dilectione, ut tibi secura mente deserviant, et in tua pace semper assistere mereantur. Per Dominum nostrum.



LXXIII. MISSA PRO ABBATE VEL CONGREGATIONE. [PRO EPISCOPO VEL POPULO SIBI COMMISSO.]

Omnipotens sempiterne Deus, qui facis mirabilia magna solus, praetende super famulum tuum N. abbatem, vel super congregationem illi commissam [episcopum vel super plebem illi commissam], spiritum gratiae salutaris, et ut in veritate tibi complaceant, perpetuum eis rorem tuae benedictionis infunde. Per.


Super Oblata.

[Col. 0831B] Hostias, Domine, famulorum tuorum placatus intende, et quas in honorem nominis tui devota mente pro eis celebramus, proficere sibi sentiant ad medelam. Per.


Post Communionem.

Quos coelesti recreas munere perpetuo, Domine, comitare praesidio; et quos fovere non desinis, dignos fieri sempiterna redemptione concede. Per.



LXXIV. ORATIO IN MONASTERIO MONACHORUM.

Deus, qui renuntiantibus saeculo mansionem paras in coelo, dilata sancta hujus congregationis temporale habitaculum coelestibus bonis, ut fraternae teneantur [Col. 0831C] compagine charitatis, unanimes continentiae praecepta custodiant, sobrii, simplices et quieti, gratis sibi datam gratiam fuisse cognoscant; concordet illorum vita cum nomine, professio sentiatur in opere. Per.



LXXV. ORATIO PRO FRATRIBUS IN VIA DIRIGENDIS.

Deus qui diligentibus te, misericordiam tuam semper impendis, et a servientibus tibi, in nulla es regione longinquus, dirige viam famuli tui in voluntate tua, et te protectore, et te praeduce, per justitiae semitas sine offensione gradiatur. Per.



LXXVI. ORATIO PRO REDEUNTIBUS DE ITINERE.

[Col. 0831D] Omnipotens sempiterne Deus, nostrorum temporum vitaeque dispositor, famulo tuo N. continuae tranquillitatis largire subsidium, ut quem incolumem propriis laboribus reddidisti, tua facias protectione securum. Per Dominum.



LXXVII. ORATIO IN ADVENTU FRATRUM SUPERVENIENTIUM.

Deus humilium visitator, qui nos fraterna dilectione consolaris, praetende societati nostrae gratiam tuam, ut per eos in quibus habitas, tuum in nobis sentiamus adventum. Per Dominum.



LXXVIII. MISSA PRO ITER AGENTIBUS.

Adesto, Domine, supplicationibus nostris, et viam [Col. 0832A] famuli tui N. in salutis tuae prosperitate dispone, ut inter omnes viae et vitae hujus varietates, tuo semper protegatur auxilio. Per Dominum.


Secreta.

Propitiare, Domine, supplicationibus nostris, et has oblationes quas tibi offerimus pro famulo tuo N. benignus assume, ut viam illius et praecedente gratia tua dirigas, et subsequente comitare digneris, ut de actu atque incolumitate ejus secundum misericordiae tuae praesidia gaudeamus. Per Dominum.


Praefatio.

D. et justum est, usque, aeterne Deus. A quo deviare, mori; coram quo ambulare, vivere est: Qui fideles tuos in tua via deducis, et miseratione gravissima in veritatem inducis. Qui Abrahae, Isaac et [Col. 0832B] Jacob, in praesentis vitae et viae curriculo, custos, dux et comes esse voluisti, et famulo tuo Tobiae angelum praevium praestitisti. Cujus immensam misericordiam humillimis precibus imploramus, ut iter famuli tui N. cum suis in prosperitate dirigere, eumque inter viae et vitae hujus varietates digneris custodire; quatenus angelorum tuorum praesidio fultus, intercessione quoque sanctorum munitus, à cunctis adversitatibus tua miseratione defensus, profectionis et reversionis suae felicitate potitus, et compos reddatur justorum votorum, et de suorum laetetur remissione peccatorum. Per Christum Dominum.


Ad Complendum.

Deus infinitae misericordiae et majestatis immensae, [Col. 0832C] quem nec spatia locorum, nec intervalla temporum ab his quos tueris abjungunt, adesto famulis tuis N. et N. in te ubique fidentibus, et per omnem quam ituri sunt viam dux eis et comes esse dignare; nihil illis adversitatis noceat, nihil difficultatis obsistat; cuncta eis salubria, cuncta sint prospera, et sub ope dexterae tuae, quidquid justo expetierint desiderio celeri consequantur effectu. Per Dominum.


[Alia.

Sumpta, Domine, coelestis sacramenti mysteria, quaesumus, Domine, ut ad prosperitatem itineris famuli tui N. proficiant, ut eum ad salutaria cuncta perducant. Per Dominum.]



LXXIX. MISSA PRO NAVIGANTIBUS.
[Col. 0832D]

Deus, qui transtulisti patres nostros per mare Rubrum, et transvexisti per aquam nimiam, laudem tui nominis decantantes, supplices deprecamur, ut in hac navi famulos tuos repulsis adversitatibus portu semper optabili, cursuque tranquillo tuearis. Per Dominum.


Secreta.

Suscipe, Domine, quaesumus, preces famulorum tuorum cum oblationibus hostiarum, et tua mysteria celebrantes ab omnibus defende periculis. Per Dominum.


Ad complendum.

Sanctificati divino mysterio, majestatem tuam, Domine, suppliciter deprecamur et petimus, ut quos [Col. 0833A] donis facis coelestibus interesse, per lignum sanctae crucis et a peccatis abstrahas, et a periculis cunctis miseratus eripias. Per Dominum.



LXXX. MISSA PRO PECCATIS.

Exaudi, Domine, quaesumus, supplicum preces, et confitentium tibi parce peccatis, ut pariter nobis indulgentiam tribuas benignus et pacem. Per Dominum.


Lectio Jeremiae prophetae.

Si iniquitates nostrae contenderint contra nos, Domine, libera nos, quaesumus; fac propter nomen tuum.


Lectio sancti Evangelii secundum Lucam.

[Col. 0833B] In illo tempore, dixit Jesus discipulis suis: Petite, et dabitur vobis; quaerite, et invenietis; pulsate, et aperietur vobis.


Super Oblata.

Hostias tibi, Domine, placationis offerimus, ut et delicta nostra miseratus absolvas, et nutantia corda tu dirigas. Per Dominum.


Praefatio.

D. et justum est, usque, aeterne Deus. Salva nos ex ore leonis saevissimi, qui rugiens circuit, quaerens de unitate Ecclesiae tuae, quem rapiat atque devoret. Sed tu, fortissime Domine de tribu Juda, contere contrariam virtutis suae nequitiam, nos ab ignitis ejus impugnationibus liberatos, corpore nos conserva, et corde purifica. Per Dominum.


[Col. 0833C] Infra actionem.

Hanc igitur oblationem, Domine, quam tibi offerimus pro peccatis atque offensionibus nostris, ut omnium delictorum nostrorum remissionem consequi mereatur, quaesumus, Domine, Ut.


Ad Complendum.

Praesta nobis, aeterne Salvator, ut percipientes hoc munere veniam peccatorum, deinceps peccata vitemus. Per Dominum.


Alia.

Deus, cui proprium est semper misereri et parcere, suscipe deprecationem nostram, ut quos delictorum catena constringit, miseratio tuae pietatis absolvat. Per Dominum.



LXXXI. ORATIO IN TEMPORE BELLI.
[Col. 0833D]

Omnipotens et misericors Deus, a bellorum nos, quaesumus, turbine fac quietos, quia nobis bona cuncta praestabis, si pacem dederis et mentis et corporis. Per Dominum.



LXXXII. MISSA IN TEMPORE BELLI.

Deus, regnorum omnium regumque dominator. qui nos et percutiendo sanas et ignoscendo conservas, praetende nobis misericordiam tuam, ut tranquillitate pacis tua potestate firmata, ad remedia correctionis utamur. Per Dominum.


[Col. 0834A] Super Oblata.

Sacrificium, Domine, quod immolamus, intende, ut ab omni nos exuat bellorum nequitia, et in tuae protectionis securitate constituat. Per Dominum.


Praefatio.

D. et justum est, usque, aeterne Deus. Sub cujus potestatis arbitrio omnium regnorum continetur potestas, te humiliter deprecamur, ut principibus nostris propitius adesse digneris; ut qui tua expetunt se protectione defendi, omnibus sint hostibus fortiores. Per Christum.


Post Communionem.

Sacrosancti corporis et sanguinis Domini nostri Jesu Christi refectione vegetati, supplices te rogamus, omnipotens Deus, ut hoc remedio salutari ab [Col. 0834B] omnium peccatorum nos contagine purifices, et a periculorum munias incursione cunctorum. Per eumdem.



LXXXIII. ALIA MISSA.

Omnipotens Deus, Christiani nominis inimicos virtute, quaesumus, tuae comprime majestatis, ut populus tuus et fidei integritate laetetur, et temporum tranquillitate semper exsultet. Per Dominum.


Secreta.

Hujus, Domine, quaesumus, virtute mysterii, et a nostris mundemur occultis, et ab inimicorum liberemur insidiis. Per Dominum.


Ad Complendum.

[Col. 0834C] Vivificet nos, Domine, participatio tui sancta mysterii, et pariter nobis expiationem tribuat et munimen. Per Dominum.



LXXXIV. ITEM ALIA MISSA.

Deus, qui providentia tua coelestia simul et terrena moderaris, propitiare Christianorum rebus et regibus, ut omnis hostium fortitudo, te pro nobis pugnante, frangatur. Per Dominum.


Super Oblata.

Propitiare, Domine, precibus et hostiis famulorum tuorum, et propter nomen tuum Christiani nominis defende rectores, ut salus servientium tibi principum pax tuorum possit esse populorum. Per Dominum.


[Col. 0834D] Post Communionem.

Protege, Domine, famulos tuos subsidiis pacis et corporis, et spiritalibus enutriens eos alimentis a cunctis hostibus redde securos. Per Dominum.



LXXXV. MISSA PRO PACE.

Deus, a quo sancta desideria, recta consilia et justa sunt opera, da servis tuis illam quam mundus non potest dare pacem, ut et corda nostra mandatis tuis dedita, et hostium sublata formidine, tempora sint tua protectione tranquilla. Per Dominum nostrum.


[Col. 0835A] Super Oblata.

Deus, qui credentes in te populos nullis sinis concuti terroribus, dignare preces et hostias dicatae tibi plebis suscipere, ut pax tua pietate concessa Christianorum fines ab omni hoste faciat esse securos. Per Dominum.


Post Communionem.

Deus, auctor pacis et amator, quem nosse, vivere; cui servire, regnare est; protege ab omnibus impugnationibus supplices tuos, ut qui in defensione tua confidimus nullius hostilitatis arma timeamus. Per Dominum.



LXXXVI. MISSA DE QUACUNQUE TRIBULATIONE.

Ineffabilem misericordiam tuam, Domine, nobis [Col. 0835B] clementer ostende, ut simul nos et a peccatis exuas, et a poenis quas pro his meremur, eripias. Per Dominum nostrum.


Super Oblata.

Purificet nos, Domine, quaesumus, muneris praesentis oblatio, et dignos sacra participatione perficiat. Per.


Praefatio.

D. et justum est, usque, aeterne Deus. Qui propterea jure punis errantes, et clementer refoves castigatos, ut nos a malis operibus abstrahas, et ad bona facienda convertas; qui non vis invenire quod damnes, sed esse potius quod corones; qui cum pro nostris meritis jugiter meremur affligi, tu tamen judicium [Col. 0835C] ad correptionem temperas, non perpetuam exerces ad poenam, juste enim corrigis, et clementer ignoscis, in utroque verax, in utroque misericors; qui nos et a lege disponis, ut coercendo in aeternum perire non sinas, et parcendo spatium tribuas corrigendi; qui ideo malis praesentibus nos flagellas, ut ad bona futura perducas; ideo bonis temporalibus consolaris, ut de sempiternis facias certiores, quo te et in prosperis et in adversis pia semper confessione laudemus. Per Christum Dominum nostrum.


Post Communionem.

Praesta, Domine, quaesumus, ut terrenis effectibus expiati, ad superni plenitudinem sacramenti, cujus libavimus sancta, tendamus. Per Dominum [Col. 0835D] nostrum.



LXXXVII. MISSA PRO PESTE ANIMALIUM.

Deus, qui laboribus hominum etiam de mutis animalibus solatia subrogasti, supplices te rogamus ut sine quibus non alitur humana conditio nostris facias usibus non perire. Per Dominum.


Secreta.

Sacrificiis, Domine, placatus oblatis, opem tuam nostris temporibus clementer impende.


Post Communionem.

Benedictionem tuam, Domine, populus fidelis accipiat, qua corpore salvatus ac mente, et congruam [Col. 0836A] tibi exhibeat servitutem, et propitiationis tuae beneficia semper inveniat. Per Dominum.


Alia.

Averte, Domine, quaesumus, à fidelibus tuis cunctos miseratus errores, et saevientium morborum depelle perniciem, ut quos merite flagellas devios foveas tua miseratione correctos. Per Dominum.



LXXXVIII. MISSA PRO CONTENTIONE.

Omnipotens sempiterne Deus, qui superbis resistis, et gratiam praestas humilibus, tribue, quaesumus, ut non indignationem tuam provocemus elati, sed propitiationis tuae capiamus dona subjecti. Per Dominum nostrum.


[Col. 0836B] Secreta.

Ab omni reatu nos, Domine, sancta quae tractamus absolvant, et eadem muniant à totius pravitatis incursu. Per Dominum.


Post Communionem.

Quos refecisti, Domine, coelesti mysterio, propriis et alienis, quaesumus, propitiatus absolve delictis, ut divino munere purificatis mentibus perfruamur. Per Dominum.


Alia.

Praesta, quaesumus, omnipotens Deus, ut semper rationabilia meditantes, quae tibi sunt placita et dictis exsequamur et factis. Per Dominum.



LXXXIX. MISSA CONTRA JUDICES MALE AGENTES.
[Col. 0836C]

Ecclesiae tuae, Domine, preces placatus admitte, ut destitutis adversitatibus universis, secura tibi serviat libertate. Per Dominum.


Secreta.

Protege nos, Domine, quaesumus, tuis mysteriis servientes, ut divinis rebus et corpore famulemur et mente. Per Dominum nostrum.


Post Communionem.

Quaesumus, Domine Deus noster, ut quos divina tribuis participatione gaudere humanis non sinas subjacere periculis. Per Dominum nostrum Jesum Christum.



XC. MISSA CONTRA OBLOQUENTES.
[Col. 0836D]

Praesta, quaesumus, Domine, ut mentium reproborum non curemus obloquium, sed eadem pravitate calcata exoramus, ut nec terreri nos lacerationibus patiaris injustis, nec captiosis adulationibus implicari, sed potius amare quae praecipis. Per Dominum.


Secreta.

Oblatio, Domine, tuis aspectibus immolanda, quaesumus, ut et nos ab omnibus vitiis potenter absolvat, et a cunctis defendat inimicis. Per Dominum.


Post Communionem.

Praesta, Domine, quaesumus, ut per haec sancta quae sumpsimus, dissimulatis lacerationibus improborum, [Col. 0837A] eadem, te gubernante, quae recta sunt cautius exsequamur. Per Dominum.



XCI. ORATIO AD PLUVIAM POSTULANDAM.

Terram tuam, Domine, quam vidimus nostris iniquitatibus tabescentem, coelestibus aquis infunde, atque irriga beneficiis gratiae sempiternae. Per Dominum.


Alia.

Da nobis, Domine, quaesumus, pluviam salutarem, et aridam terrae faciem fluentis coelestibus dignanter infunde. Per Dominum nostrum.


Alia

[Col. 0837B] Omnipotens sempiterne Deus, qui salvas omnes, et neminem vis perire, aperi fontem benignitatis tuae, et terram aridam aquis fluenti coelestis dignanter infunde. Per Dominum nostrum.



XCII. MISSA AD PLUVIAM POSTULANDAM.

Deus, in quo vivimus, movemur et sumus, pluviam nobis tribue congruentem, ut praesentibus subsidiis sufficienter adniti, sempiterna fiducialius appetamus. Per.


Alia.

Delicta fragilitatis nostrae, Domine, quaesumus, miseratus absolve, et aquarum subsidia praebe coelestium, quibus terrena conditio vegetata subsistat. [Col. 0837C] Per Dominum nostrum.


Secreta.

Oblatis, Domine, placare muneribus, et opportunum nobis tribue pluviae sufficientis auxilium. Per.


Ad Complendum.

Tuere nos, Domine, quaesumus, tua sancta sumentes. et ab omnibus propitius absolve peccatis. Per.



XCIII. ORATIO AD POSTULANDAM SERENITATEM.

Domine Deus, qui in mysterio aquarum salutis tuae nobis sacramenta sanxisti, exaudi orationem populi tui, et jube terrores inundantium cessare pluviarum, flagellumque hujus elementi ad effectum tui [Col. 0837D] converte mysterii, ut qui se regenerantibus aquis gaudent renatos, gaudeant his castigantibus esse correctos. Per Dominum.


Alia.

Quaesumus, omnipotens Deus, clementiam tuam, ut inundantiam coerceas imbrium, et hilaritatem tui vultus nobis impertiri digneris. Per Dominum.



XCIV. MISSA AD POSTULANDAM SERENITATEM.

Ad te nos, Domine, clamantes exaudi, et aeris serenitatem nobis tribue supplicantibus, ut qui pro peccatis nostris juste affligimur, misericordia tua praeveniente, clementiam sentiamus. Per.


[Col. 0838A] Secreta.

Praeveniat nos, quaesumus, Domine, gratia tua, semper et subsequatur, et has oblationes, quas pro peccatis nostris nomini tuo consecrandas deferimus, benignus assume, ut per intercessionem sanctorum tuorum cunctis nobis proficiant ad salutem. Per.


Ad Complendum.

Plebs tua, Domine, capiat sacrae benedictionis augmentum, et copiosis beneficiorum tuorum sublevetur auxiliis, quae tantis intercessionum deprecationibus adjuvatur. Per Dominum.



XCV. MISSA AD REPELLENDAM TEMPESTATEM.

[Col. 0838B] Deus, qui omnium rerum tibi servientium naturam per ipsos motus aeris ad cultum tuae majestatis instituis, tranquillitatem nobis misericordiae tuae [f. misericordia tua], remotis largire terroribus, ut cujus iram expiavimus clementiam sentiamus. Per.


Alia.

A domo tua, quaesumus, Domine, spiritales nequitiae repellantur, et aeriarum discedat malignitas tempestatum. Per Dominum.


Secreta.

Offerimus, Domine, laudes et munera, pro concessis beneficiis gratias referentes, et pro concedendis semper suppliciter deprecantes. Per.


[Col. 0838C] Ad Complendum.

Omnipotens sempiterne Deus, qui nos et castigando sanas, et ignoscendo conservas, praesta supplicibus tuis, ut et tranquillitatibus hujus optatae consolationis laetemur, et dono tuae pietatis semper utamur. Per.



XCVI. ORATIONES ET PRECES SUPER POENITENTEM, CONFITENTEM PECCATA SUA MORE SOLITO, FERIA IV INFRA QUADRAGESIMAM.

Exaudi, Domine, preces nostras, et tibi confitentium parce peccatis, ut quos conscientiae reatus accusat, indulgentia tuae miserationis absolvat. Per.

Praeveniat hunc famulum tuum, quaesumus, Domine, [Col. 0838D] misericordia tua, ut omnes iniquitates ejus celeri indulgentia deleantur. Per.

Adesto supplicationibus nostris, nec sit ab hoc famulo tuo clementiae tuae longinqua miseratio: vulnera sana, ejusque remitte peccata, ut nullis a te iniquitatibus separatus, tibi Domino semper valeat adhaerere. Per.

Domine Deus noster, qui offensione nostra non vincaris, sed satisfactione placaris, respice, quaesumus, ad hunc famulum tuum, qui se tibi peccasse graviter confitetur. Tuum est enim ablutionem criminum dare, et veniam praestare peccantibus, qui dixisti, poenitentiam te malle peccatorum, quam mortem. Concede ergo, Domine, hoc, ut tibi poenitentiae [Col. 0839A] excubias celebret, et correctis actibus suis, conferri sibi a te sempiterna gaudia gratuletur. Per [a 1Kb] .



XCVII. [b 1Kb] ORATIONES AD RECONCILIANDUM POENITENTEM, FER. V IN COENA DOMINI.

Adesto, Domine, supplicationibus nostris, et me, qui etiam misericordia tua primus indigeo, clementer exaudi, ut quem non electione meriti, sed dono gratiae tuae constituisti operis hujus ministrum, da fiduciam tui muneris exsequendi, et ipse in nostro ministerio quod tuae pietatis est, operare. Per Dominum nostrum.

Praesta, quaesumus, Domine, huic famulo tuo dignum poenitentiae fructum, ut Ecclesiae tuae sanctae, a cujus integritate deviarat peccando, admissorum [Col. 0839B] reddatur innoxius veniam consequendo. Per Dominum nostrum.

Deus, humani generis benignissime conditor et misericordissime reformator, qui hominem, invidia diaboli ab aeternitate dejectum, unici Filii tui sanguine redemisti, vivifica hunc famulum tuum, quem tibi nullatenus mori desideras, et qui non derelinquis devium, assume correctum. Moveant pietatem tuam, quaesumus, Domine, hujus famuli tui lacrymosa suspiria; tu ejus medere vulneribus, tu jacenti manum porrige salutarem, ne Ecclesia tua aliqua sui corporis portione vastetur, ne grex tuus detrimentum sustineat, ne de famulae tuae damno inimicus exsultet, nec renatum lavacro salutari mors secunda pos sideat. Tibi ergo, Domine, supplices preces, tibi [Col. 0839C] fletum cordis effundimus; tu parce confitenti, ut sic in hac mortalitate peccata sua, te adjuvante, defleat, quatenus in tremendi judicii die sententiam damnationis aeternae evadat, et nesciat quod terret in tenebris, quod stridet in flammis; atque ab erroris via ad iter reversus justitiae, nequaquam ultra vulneribus saucietur, sed integrum sit ei atque perpetuum et quod gratia tua contulit, et quod misericordia reformavit. Per eumdem Dominum.



XCVIII. ORATIONES AD VISITANDUM INFIRMUM.

Deus, qui famulo tuo Ezechiae ter quinos annos ad vitam donasti, ita et famulum tuum N. a lecto aegritudinis tua potentia erigat ad salutem. Per Dominum [Col. 0839D] nostrum.

Respice, Domine, famulum tuum N. in infirmitate sui corporis laborantem, et animam refove quam creasti, ut castigationibus emundata, continuo se sentiat tua medicina salvatum. Per Dominum nostrum.

Deus, qui facturae tuae pio semper dominaris affectu, inclina aurem tuam supplicationibus nostris, et famulum tuum N. ex adversa valetudine corporis laborantem, placatus respice, et visita in salutari tuo, ac coelestis gratiae praesta medicinam. Per.

[Col. 0840A] Deus, qui humano generi et salutis remedium, et vitae aeternae munera contulisti, conserva famulo tuo N. tuarum dona virtutum, et concede ut medelam tuam non solum in corpore, sed etiam in anima sentiat. Per.

Virtutum coelestium Deus, qui in humanis corporibus omnem languorem et omnem infirmitatem praecepti tui potestate depellis, adesto propitius huic famulo tuo N., ut fugatis infirmitatibus et viribus receptis, nomen sanctum tuum instaurata protinus sanitate benedicat.

Domine sancte, Pater omnipotens, aeterne Deus, qui fragilitatem conditionis nostrae infusa virtutis tuae dignatione confirmas, ut salutaribus remediis pietatis tuae corpora nostra et membra vegetentur, super [Col. 0840B] hunc famulum tuum propitiatus intende, ut, omni necessitate corporeae infirmitatis exclusa, gratia in eo pristinae sanitatis perfecta reparetur. Per Dominum.



XCIX. MISSA PRO INFIRMIS.

Omnipotens sempiterne Deus, salus aeterna credentium, exaudi nos pro famulis tuis N., pro quibus misericordiae tuae imploramus auxilium, ut redita sibi sanitate, gratiarum tibi in ecclesia tua referant actionem. Per.


Secreta.

Deus, cujus nutibus vitae nostrae momenta decurrunt, suscipe preces et hostias famulorum famularumque tuarum, pro quibus misericordiam tuam [Col. 0840C] aegrotantibus imploramus, ut de quorum periculo metuimus de eorum salute laetemur. Per Dominum.


Praefatio.

D. et justum est, usque, eterne Deus. Qui famulos tuos ideo corporaliter verberas, ut mente proficiant, potenter ostendens, quod sit pietatis tuae praeclara salvatio, dum praestas, ut operetur nobis etiam ipsa infirmitas salutem. Per Christum Dominum nostrum.


Ad Complendum.

Deus, infirmitatis humanae singulare praesidium, auxilii tui super infirmos nostros ostende virtutem, ut ope misericordiae tuae adjuti, ecclesiae tuae sanctae repraesentari mereantur. Per.



C. ORATIO PRO REDDITA SANITATE.
[Col. 0840D]

Domine sancte, Pater omnipotens, aeterne Deus, qui benedictionis tuae gratiam aegris infundendo corporibus, facturam tuam multiplici pietate custodis, ad invocationem nominis tui benignus assiste, et hunc famulum tuum N. liberatum aegritudine, et sanitate donatum, dextera tua erigas, virtute confirmes, potestate tuearis, ecclesiae tuae sanctisque altaribus tuis cum omni desiderata prosperitate restituas. Per.



CI. RECONCILIATIO POENITENTIS AD MORTEM.
[Col. 0841A]

Majestatem tuam, Domine, supplices deprecamur, ut huic famulo tuo N. longo squalore poenitentiae macerato, miserationis tuae veniam largiri digneris, ut, nuptiali veste recepta, ad regalem mensam, unde ejectus fuerat, mereatur introire. Per.



CII. MISSAE IN AGENDA MORTUORUM PRO FRATRIBUS NOSTRIS DEFUNCTIS.

Deus, veniae largitor et humanae salutis amator, quaesumus clementiam tuam ut nostrae congregationis fratres, qui ex hoc saeculo transierunt, beato N. patrono nostro intercedente, ad perpetuae beatitudinis [Col. 0841B] consortium pervenire concedas. Per Dominum nostrum.


Super Oblata.

Deus, cujus misericordiae non est numerus, suscipe propitius preces humilitatis nostrae, et animabus quibus tui nominis dedisti confessionem, per haec sacramenta salutis nostrae cunctorum tribue remissionem peccatorum. Per.


Infra actionem.

Hanc igitur oblationem, quam tibi offerimus pro animabus fratrum nostrorum, quaesumus, Domine, placatus intende, pro quibus majestati tuae supplices fundimus preces, ut eas in numero sanctorum tuorum tibi placentium dignanter ascribas. Diesque nostros.


[Col. 0841C] Post Communionem.

Praesta, quaesumus, misericors Deus, ut animae pro quibus hoc sacrificium laudis tuae offerimus majestati, per hujus virtutem sacramenti, a peccatis omnibus expiatae, lucis perpetuae, te miserante, percipiant beatitudinem. Per.


Alia.

Deus, vita viventium, spes morientium, salus omnium in te sperantium, praesta propitius ut animae hujus congregationis et omnium hic requiescentium, a nostrae mortalitatis tenebris absolutae, patrono nostro beato N. intercedente, in perpetua cum sanctis tuis luce laetentur. Per.


[Col. 0841D] [a 1Kb] IN DIE DEPOSITIONIS DEFUNCTI III, VEL VII, VEL XXX.

Adesto, quaesumus, Domine, pro anima famuli tui N., cui in depositione sua officium commemorationis impendimus, ut si qua ei saecularis macula inhaesit, aut vitium mundiale infecit, dono tuae pietatis indulgeas et extergas. Per.


Alia.

Quaesumus, Domine, animae famuli tui N., cujus tertium, vel septimum, vel tricesimum obitus sui diem commemoramus, sanctorum tuorum atque electorum largire consortium, et rorem misericordiae tuae perennem infunde. Per Dominum.


[Col. 0842A] Lectio Epistolae B. Pauli apostoli ad Corinthios.

Fratres, ecce mysterium vobis dico. Omnes quidem resurgemus, sed non omnes immutabimur.


Sequentia sancti Evangelii secundum Joannem.

In illo tempore, dixit Martha ad Jesum: Domine, si fuisses hic, frater meus non fuisset mortuus.


Super Oblata.

Adesto, Domine, supplicationibus nostris, et hanc oblationem, quam tibi offerimus ob diem depositionis tertium, vel septimum, vel tricesimum, pro anima famuli tui N. placidus vel benignus assume. Per.


Praefatio.

D. et justum est, usque Per Christum Dominum [Col. 0842B] nostrum. Per quem salus mundi, per quem vita hominum, per quem resurrectio mortuorum. Per ipsum te, Domine, suppliciter deprecamur, ut animae famuli tui N., cujus depositionis diem N. celebramus, indulgentiam largiri digneris perpetuam, atque contagiis mortalitatis exutam, in aeternae salvationis partem restituas. Per quem.


Infra actionem.

Hanc igitur oblationem, Domine, quam tibi offerimus pro anima famuli tui N., cujus depositionis diem tertium, septimum, vel tricesimum celebramus, quo deposito corpore, animam tibi creatori reddidit quam dedisti, pro quo petimus divinam clementiam tuam, ut, mortis vinculis absolutus, transire mereatur ad vitam. Per Christum Dominum nostrum.


[Col. 0842C] Post Communionem.

Omnipotens sempiterne Deus, collocare dignare corpus et animam et spiritum famuli tui N., cujus diem tertium, septimum, vel tricesimum sive depositionem celebramus, in sinibus Abrahae, Isaac et Jacob, ut cum dies agnitionis tuae venerit, inter sanctos et electos tuos eum resuscitari praecipias. Per.


PRO CUJUS ANIMA DUBITATUR.

Omnipotens et misericors Deus, inclina, quaesumus, venerabiles aures tuas ad exiguas preces nostras, quas [leg. quibus] ante conspectum majestatis tuae pro anima famuli tui N. humiliter deprecamur, ut dum de qualitate vitae ejus diffidimus, de [Col. 0842D] abundantia pietatis tuae consolemur, et si ad plenam veniam animae ipsius obtinere non possumus, saltem vel inter ipsa tormenta quae forsitan patitur, abundantiam miserationum tuarum sentiamus. Per.


Super Oblata.

Suscipe, clementissime Pater, pro commemoratione famuli tui N. hostiam placationis et laudis, ut sacrificium oblationis praesentis ad refrigerium animae ejus, te miserante, perveniat. Per.


Post Communionem.

Sumpsimus, Domine, corporis et sanguinis tui remedia, obsecrantes majestatis tuae clementiam ut et [Col. 0843A] viventibus sint tutela, et defunctis obtineant veniam. Per Dominum nostrum.



CIII. MISSA UNIUS DEFUNCTI.

Omnipotens, sempiterne Deus, cui nunquam sine spe misericordiae supplicatur, propitiare animae famuli tui N. ut qui de hac vita in tui nominis confessione decessit, sanctorum tuorum numero facias aggregari. Per Dominum.


Super Oblata

Propitiare, quaesumus, Domine, animae famuli tui N., pro qua tibi hostias placationis offerimus, et quia in hac luce in fide mansit catholica, in futura vita ejus retributio condonetur. Per.


[Col. 0843B] Infra actionem.

Hanc igitur oblationem, quam tibi pro requie animae famuli tui N. offerimus, quaesumus, Domine, placatus accipias, et tua pietate concedas ut, mortalitatis nexibus absoluta, inter fideles tuos mereatur habere portionem. Per Christum.


Post Communionem.

Praesta, quaesumus, omnipotens Deus, ut animam famuli tui N. ab angelis lucis susceptam, in praeparatis habitaculis deduci facias beatorum. Per Dominum nostrum.



CIV. MISSA PRO DEFUNCTO NUPER BAPTIZATO.

Deus, qui ad coeleste regnum nonnisi renatis ex [Col. 0843C] aqua et Spiritu sancto pandis introitum, multiplica super animam famuli tui N. misericordiam tuam, et cui donasti coelestem et incontaminatum transitum post baptismi sacramentum, da ei aeternorum plenitudinem gaudiorum. Per Dominum nostrum.


Secreta.

Propitiare, Domine, supplicationibus nostris pro anima famuli tui N., pro qua tibi offerimus sacrificium laudis, ut eam sanctorum tuorum consortio sociare digneris. Per.


Infra actionem.

Hanc igitur oblationem quam tibi offerimus pro anima famuli tui N. benignus assume, eumque regenerationis fonte purgatum et periculis vitae hujus exutum, beatorum numero digneris inserere spirituum. [Col. 0843D] Per Christum Dominum nostrum.


Post Communionem.

Propitiare, Domine, animae famuli tui N., ut quem in fine istius vitae regenerationis fonte mundasti, ad coelestis regni beatitudinem facias pervenire. Per.



CV. MISSA PRO DEFUNCTIS DESIDERANTIBUS POENITENTIAM, ET MINIME CONSEQUENTIBUS.

Si quis poenitentiam petens, dum sacerdos venerit, fuerit officio linguae privatus, constitutum ut si idonea testimonia hoc dixerint, et ipse per motus aliquos satisfacit, sacerdos impleat omnia circa poenitentem.


[Col. 0844A] Oratio.

Omnipotens et misericors Deus, in cujus humana conditio potestate consistit, animam famuli tui N. quaesumus ab omnibus absolve peccatis, et poenitentiae fructum, quem voluntas ejus optavit, praeventus mortalitate, non perdat. Per Dominum nostrum.


Super Oblata.

Satisfaciat tibi, Domine, quaesumus, pro anima famuli tui N. sacrificii praesentis oblatio, et peccatorum veniam quam quaesivit, inveniat, et quod officio linguae implere non potuit, desideratae poenitentiae compensatione percipiat. Per.


Infra actionem.

Hanc igitur oblationem, quam tibi offerimus pro [Col. 0844B] anima famuli tui N., cujus diem depositionis celebramus, quaesumus, Domine, ut placatus accipias, et ineffabili pietate concordas, ut quod exsequi praeventus conditione mortali, ministerio linguae non potuit, mereatur indulgentia sempiterna: diesque nostros in tua pace disponens.


Post Communionem.

Deus, a quo speratur humani corporis omne quod bonum est, tribue per haec sancta, quaesumus, ut sicut animae famuli tui N. poenitentiae [f. poenitentiam] velle donasti, sic indulgentiam tribue miseratus optatam. Per Dominum.



CVI. MISSA IN ANNIVERSARIO UNIUS DEFUNCTI.

Praesta, Domine, quaesumus, ut anima famuli tui [Col. 0844C] N., cujus anniversarium depositionis diem celebramus, his purgata sacrificiis, indulgentiam pariter et requiem capiat sempiternam. Per.


Super Oblata.

Propitiare, Domine, supplicationibus nostris pro anima et spiritu famuli tui N., cujus hodie annua dies agitur, pro qua tibi offerimus sacrificium laudis, ut eam sanctorum tuorum consortio sociare digneris. Per Dominum.


Infra actionem.

Hanc igitur oblationem, Domine, quam tibi offerimus pro anima famuli tui N., cujus hodie annua dies agitur, quaesumus, placatus intende, eamque [Col. 0844D] mortalitatis nexibus absolutam, inter tuos fideles ministros habere perpetuam jubeas portionem. Quam oblationem.


Post Communionem.

Suscipe, Domine, preces nostras pro anima famuli tui N., ut si quae ei maculae de terrenis contagiis adhaeserunt, remissionis tuae misericordia deleantur. Per Dominum.



CVII. MISSA PLURIMORUM DEFUNCTORUM.

Propitiare, Domine, quaesumus, animabus famulorum famularumque tuarum misericordia sempiterna, ut mortalibus nexibus expeditae, lux eas aeterna possideat. Per.


[Col. 0845A] Lectio libri Machabaeorum.

In diebus illis, vir fortissimus Judas, collatione facta, duodecim millia drachmas argenti misit Hierosolymam, offerri ea ibi pro peccatis mortuorum.


Sequentia sancti Evangelii secundum Joannem.

In illo tempore, dixit Jesus discipulis suis: Omne quod dat mihi Pater, ad me veniet.


Super Oblata.

Hostias tibi, Domine, humili placatione deferimus, ut animae famulorum famularumque tuarum per haec placationis officia tuam misericordiam consequantur. Per.


Praefatio.

D. et justum est, usque, per Christum Dominum nostrum. Cujus sacram passionem pro immortalibus [Col. 0845B] et bene quiescentibus animabus sine dubio celebramus. Pro his praecipue, quibus secundae nativitatis gratiam praestitisti. Quo exemplo Jesu Christi Domini nostri, coeperunt esse de resurrectione securi. Quippe qui fecisti quae non erant, potes separare quae fuerant. Et resurrectionis futurae nobis documenta, non solum per propheticam et apostolicam doctrinam, sed ejusdem Unigeniti tui Redemptoris nostri resurrectione dedisti. Ut quod per prophetas est annuntiatum, per apostolos traditum, ipsius resurrectionis exemplo sit firmatum. Per


Infra actionem.

Hanc igitur oblationem, quam tibi pro requie animarum famulorum famularumque tuarum offerimus, quaesumus, Domine, propitius intuere, et concede [Col. 0845C] ut mortuis prosit ad veniam, quod cunctis viventibus praeparare dignatus es ad medelam: diesque nostros.


Post Communionem.

Inveniant, quaesumus, Domine, animae famulorum famularumque tuarum, omniumque in Christo quiescentium, lucis aeternae consortium, qui in hac luce positi, tuum consecuti sunt sacramentum. Per.



CVIII. ITEM ALIA MISSA.

Fidelium Deus omnium conditor et redemptor, animabus famulorum famularumque tuarum, remissionem cunctorum tribue peccatorum, ut indulgentiam quam semper optaverunt piis supplicationibus consequantur. Per Dominum.


[Col. 0845D] Secreta.

Hostias, quaesumus, Domine, quas tibi pro animabus famulorum famularumque tuarum offerimus, propitiatus intende, ut quibus fidei Christianae meritum contulisti, dones et praemium. Per Dominum nostrum.


Post Communionem.

Animabus, quaesumus, Domine, famulorum famularumque tuarum oratio proficiat supplicantium, ut eas et a peccatis exuas, et tuae redemptionis facias esse participes. Per.



CIX. ITEM ALIA MISSA.

Animabus, quaesumus, Domine, famulorum famularumque [Col. 0846A] tuarum misericordiam concede perpetuam, ut eis proficiat in aeternum quod in te speraverunt et crediderunt. Per Dominum.


Lectio libri Apocalypsis B. Joannis apostoli.

In diebus illis, audivi vocem de coelo dicentem mihi.


Sequentia sancti Evangelii secundum Joannem.

In illo tempore, dixit Jesus discipulis suis: Nisi manducaveritis carnem Filii hominis.


Super Oblata.

His, quaesumus, Domine, placatus intende muneribus, et quod ad laudem tui nominis supplicantes offerimus, ad indulgentiam proficiat defunctorum. Per Dominum nostrum.


[Col. 0846B] Post Communionem.

Supplices, quaesumus, Domine, pro animabus famulorum famularumque tuarum preces effundimus, sperantes ut quidquid conversatione contraxerunt humana, et clementer indulgeas, et in tuorum sede laetantium constituas redemptorum. Per.



CX. MISSA IN COEMETERIIS.

Deus, cujus miseratione animae fidelium requiescunt, famulis tuis N. et N. et omnibus hic in Christo quiescentibus, da propitius veniam peccatorum, ut, a cunctis reatibus absoluti, sine fine laetentur.


Super Oblata.

Pro animabus famulorum tuorum N. et N. et hic [Col. 0846C] omnium catholicorum dormientium hostiam, Domine, suscipe benignus oblatam, ut hoc sacrificio singulari, vinculis horrendae mortis exuti, vitam mereantur aeternam. Per.


Infra actionem.

Hanc igitur oblationem, quam tibi offerimus, Domine, pro tuorum requie famulorum et famularum N. et N. et omnium fidelium catholicorum orthodoxorum, in hac basilica in Christo quiescentium, et qui in circuitu hujus ecclesiae requiescunt, quaesumus, Domine, placatus accipias, ut per haec salutis humanae subsidia in tuorum numero redemptorum, sorte perpetua censeantur. Per.


Post Communionem.

[Col. 0846D] Deus, fidelium lumen animarum, adesto supplicationibus nostris, et da famulis vel famulabus tuis N. et N. vel quorum corpora hic requiescunt, refrigerii sedem, quietis beatitudinem luminis claritatem. Per Dominum.



CXI. MISSA PRO SALUTE VIVORUM, VEL IN AGENDA MORTUORUM.

Sanctorum tuorum intercessionibus, quaesumus, Domine, et nos protege, et famulis et famulabus tuis, quorum commemorationem agimus, vel quorum eleemosynas recepimus, seu etiam his qui nobis familiaritate juncti sunt, misericordiam tuam ubique praetende, ut, ab omnibus impugnationibus defensi, tua opitulatione salventur, et animas famulorum famularumque [Col. 0847A] tuarum, omnium videlicet fidelium catholicorum orthodoxorum, quorum commemorationem agimus, et quorum corpora in hoc monasterio requiescunt, vel quorum nomina ante sanctum altare tuum scripta adesse videntur, electorum tuorum jungere digneris consortio. Per Dominum.


Secreta.

Propitiare, Domine, supplicationibus nostris, et has oblationes quas pro incolumitate famulorum famularumque tuarum, et pro animabus omnium fidelium catholicorum orthodoxorum, quorum nomina ante sanctum altare tuum scripta adesse videntur, nomini tuo consecrandas deferimus, benignus assume, ut sacrificii praesentis oblatio ad refrigerium animarum eorum, te miserante, perveniat. Per.


[Col. 0847B] Post Communionem.

Purificet nos, quaesumus, Domine, et divini sacramenti perceptio, et gloriosa sanctorum tuorum oratio, et animabus famulorum famularumque tuarum, quorum commemorationem agimus, remissionem cunctorum tribue peccatorum, ut indulgentiam quam semper optaverunt, piis supplicationibus consequantur. Per.



CXII. EXORCISMUS SALIS.

Exorcizo te, creatura salis, per Deum vivum, per Deum verum, per Deum sanctum, per Deum qui te per Eliseum prophetam in aquam mitti jussit, ut sanaretur sterilitas aquae, ut efficiaris sal exorcizatum [Col. 0847C] in salutem credentium, et sis omnibus te sumentibus sanitas animae et corporis, et effugiat atque discedat ab eo loco quo aspersus fueris omnis phantasia et nequitia, vel versutia diabolicae fraudis, omnisque spiritus immundus, adjuratus per eum qui venturus est judicare vivos et mortuos.



CXIII. BENEDICTIO SALIS.

Immensam clementiam tuam, omnipotens aeterne Deus, humiliter imploramus, ut hanc creaturam salis, quam in usum generis humani tribuisti, benedicere et sanctificare tua pietate digneris, ut sit omnibus sumentibus salus mentis et corporis, et quidquid ex eo tactum vel respersum fuerit, careat immunditia, [Col. 0847D] liberetur a noxia; non illic resideat spiritus pestilens, non aura corrumpens. Discedant omnes insidiae latentis inimici, ut si quid est quod aut incolumitati habitantium invidet, aut quieti, aspersione hujus aquae effugiat, ut salubritas per invocationem tui nominis expedita, ab omnibus sit impugnationibus defensa. Per.



CXIV. EXORCISMUS AQUAE.

Exorcizo te, creatura aquae, in nomine Dei Patris omnipotentis, et in nomine Jesu Christi Filii ejus Domini nostri, ut fias aqua exorcizata ad effugandam [Col. 0848A] omnem potestatem inimici, et ipsum inimicum eradicare et explantare valeas cum angelis suis apostaticis, per virtutem Domini nostri Jesu Christi, qui vent.



CXV. BENEDICTIO AQUAE.

Deus, qui ad salutem humani generis maxima quaeque sacramenta in aquarum substantiam condidisti, adesto propitius invocationibus nostris, et elemento huic multimodis purificationibus praeparato, virtutem tuae benedictionis infunde, ut creatura mysteriis tuis serviens, ad abjiciendos daemones morbosque pellendos, divinae gratiae sumat effectum, ut quidquid in domibus vel in locis fidelium haec unda resperserit, careat immunditia, liberetur a [Col. 0848B] noxa: non illic resideat spiritus pestilens, non aura corrumpens. Discedant omnes insidiae latentis inimici, et si quid incolumitati habitantium invidet aut quieti, aspersione hujus aquae effugiat, ut salubritas per invocationem tui nominis expetita, ab omnibus sit impugnationibus defensa. Per Dominum.



CXVI BENEDICTIO SALIS ET AQUAE PARITER. Hic mittitur sal in aquam.

Deus, invictae virtutis auctor, et inseparabilis [f. insuperabilis] imperii rex ac semper magnificus triumphator, qui adversae dominationis vires reprimis, qui inimici rugientis saevitiam superas, qui hostiles nequitias potens expugnas, te, Domine, trementes [Col. 0848C] ac supplices deprecamur ac petimus, ut hanc creaturam salis et aquae dignanter accipias, benignus illustres, pietatis tuae more sanctifices, ut ubicunque fuerit dispersa, per invocationem sancti tui nominis omnis infestatio immundi spiritus abjiciatur, terrorque venenosi serpentis procul pellatur, et praesentia sancti Spiritus nobis misericordiam tuam poscentibus ubique adesse dignetur. Per Dominum.



CXVII. ORATIO QUANDO AQUA SPARGITUR IN DOMO.

Exaudi nos, Domine sancte, Pater omnipotens, aeterne Deus, et mittere dignare angelum tuum sanctum de coelis, qui custodiat, foveat, protegat, visitet [Col. 0848D] et defendat omnes habitantes in hoc habitaculo. Per.



CXVIII. BENEDICTIO DOMUS.

Adesto, Domine, supplicationibus nostris, et hanc domum serenis oculis tuae pietatis illustra; descendat super habitantes in ea gratiae tuae larga benedictio, ut in his manufactis habitaculis cum salubritate manentes, ipsi tuum semper sint habitaculum. Per.


Alia.

Exaudi nos, Domine sancte, Pater omnipotens, aeterne Deus, ut si qua sunt adversa, si qua contraria in hac domo famuli tui N., auctoritate majestatis tuae pellantur. Per Dominum nostrum.



CXIX. ORATIO CONTRA FULGURA.
Primum spargatur aqua benedicta, et postea dicatur oratio ista:[Col. 0849A]

Omnipotens, sempiterne Deus, parce metuentibus, et propitiare supplicibus, ut post noxios ignes nubium et vim procellarum, in materiam transeat laudis comminatio potestatis. Per.



CXX. ORATIO SUPER VASA IN LOCO ANTIQUO REPERTA.

Omnipotens, sempiterne Deus, insere te officiis nostris, et haec vascula arte fabricata gentilium, sublimitatis tuae potentia ita emundare digneris, ut, omni immunditia depulsa, sint tuis fidelibus tempore [Col. 0849B] pacis atque tranquillitatis utenda. Per.



CXXI. BENEDICTIO PUTEI.

Deprecamur, Domine, clementiam pietatis tuae, ut aquam putei hujus coelesti benedictione sanctifices, et ad communem vitam concedas salubrem, et ita ex eo fugare digneris omnem diabolicae tentationis incursum, ut quicunque ex eo ab hinc hauserit biberitve, vel in quibuslibet necessariis usibus hausta aqua usus fuerit, totius virtutis ac sanitatis dulcedine perfruatur, ut tibi semper sanctificatori et salvatori omnium Domino gratias agere mereatur. Per.



CXXII. BENEDICTIO UVAE VEL [a 1Kb] FAVAE.

[Col. 0849C] Benedic, Domine, hos fructus novos uvae sive favae, quos tu, Domine, per rorem coeli, et inundantiam pluviarum, et tempora serena atque tranquilla ad maturitatem perducere dignatus es, ad percipiendum nobis cum gratiarum actione, in nomine Domini nostri Jesu Christi, qui tecum.



CXXIII. BENEDICTIO AD FRUGES NOVAS.

Domine sancte, Pater omnipotens, aeterne Deus, qui coelum et terram, mare et omnia creasti, te supplices quaesumus ut hunc fructum novum benedicere et sanctificare digneris, et multiplicare abundanter offerentibus tibi, ut repleas eorum cellaria, cum fortitudine frumenti et vini, ut laetantes in eis, referant tibi Deo omnipotenti laudes et gratias. Per [Col. 0849D] Dominum.



CXXIV. BENEDICTIO AD OMNIA QUAE VOLUERIS.

Benedic, Domine, creaturam istam, ut sit remedium salutare generi humano, et praesta per invocationem nominis tui, ut quicunque ex ea sumpserit, corporis sanitatem et animae tutelam percipiat. Per.



CXXV. BENEDICTIO [PANIS NOVI].

Benedic, Domine, creaturam istam panis, sicut benedixisti quinque panes in deserto, ut omnes gustantes [Col. 0850A] ex eo, accipiant tam corporis quam animae sanitatem. Per.



CXXVI. ORATIO ANTE CIBUM.

Refice nos, Domine, donis tuis, et opulentiae tuae largitate sustenta. Per Dominum nostrum.


Alia.

Benedic, Domine, dona tua, quae de tua largitate sumus sumpturi. Per Dominum nostrum.



CXXVII. ORATIO SUPER MENSAM.

Benedicantur nobis, Domine, dona tua, quae de tua largitate nobis ad remedium deducta sunt, qui [Col. 0850B] es Deus benedictus in saecula.


Alia.

Sanctae Dei genitricis Mariae, gloriosae et intemeratae virginis orationibus, quod nobis appositum est, Redemptor omnium benedicat. Per Dominum nostrum.


Alia.

Beati Petri, principis apostolorum, interventionibus, quae nobis ad remedium sunt prolata, Christus Filius Dei benedicat.



CXXVIII. ORATIO POST CIBUM.

Satiati, Domine, opulentiae tuae donis, tibi gratias agimus pro his quae, te largiente, suscepimus, obsecrantes [Col. 0850C] misericordiam tuam ut quod corporibus nostris necessarium fuit, mentibus non sit onerosum. Per Dominum nostrum.


Alia.

Satiasti nos, Domine, de tuis donis ac datis, reple nos de tua misericordia, quia tu es benedictus, qui cum Deo Patre et Spiritu sancto vivis et regnas, Deus, per omnia saecula saeculorum.



CXXIX. ORATIO IN SACRARIO.

Omnipotens et misericors Deus, qui sacerdotum ministerio ad tibi serviendum et supplicandum uti dignaris, quaesumus immensam clementiam tuam ut quidquid modo visitamus, visites; quidquid benedicimus, [Col. 0850D] benedicas; sitque ad nostrae humilitatis introitum, sanctorum tuorum meritis fuga daemonum, angeli pacis ingressus. Per Dominum.



CXXX. ORATIO UBI VESTIMENTA CONSERVANTUR.

Deus, qui famulantibus tibi mentis et corporis subsidia misericorditer largiris, praesta, quaesumus, ut quae his pietas tua in usus et necessaria corporum famulorum tuorum contulit, clementer abundare et conservare facias; ut his exterius utentes, interius indumento amicti justitiae, devoti semper tibi existere mereantur. Per.



CXXXI. ORATIO IN REFECTORIO.
[Col. 0851A]

Omnipotens et misericors Deus, qui famulos tuos in hac domo alis refectione carnali, cibum vel potum, te benedicente, cum gratiarum actione percipiant, et hic et in aeternum per te semper salvi esse mereantur. Per Dominum.



CXXXII. ORATIO IN DORMITORIO.

Benedic, Domine, hoc famulorum tuorum dormitorium, qui non dormis neque dormitas, qui custodis Israel, famulos tuos in hac domo quiescentes post laborem, custodi ab illusionibus phantasmaticis Satanae: vigilantes, in praeceptis tuis meditentur: dormientes, te per saporem sentiant, et hic et ubique [Col. 0851B] defensionis tuae auxilio muniantur. Per Dominum nostrum.



CXXXIII. ORATIO IN CELLARIO.

Omnipotens et misericors Deus, qui ubique praesens es, majestatem tuam suppliciter deprecamur ut huic promptuario gratia tua adesse dignetur, quae cuncta adversa ab eo repellat, et abundantiam benedictionis tuae largiter infundat. Per Dominum.



CXXXIV. ORATIO IN SCRIPTORIO.

Benedicere digneris, Domine, hoc scriptorium famulorum tuorum, et omnes habitantes in eo, ut quidquid hic divinarum Scripturarum ab eis lectum [Col. 0851C] fuerit, sensu capiant, opere perficiant. Per.



CXXXV. ORATIO IN HOSPITALI.

Omnipotens et misericors Deus, qui es doctor cordium humanorum et magister angelorum, te humiliter quaesumus ut cordibus famulorum tuorum ob gratiam salutationis locum hunc frequentantium semper adesse digneris; sit eorum sermo in timore tuo ignitus, atque sale conditus, utilitate proximi plenus, ut cum hinc advenientes recesserint, de exemplo eorum gloriam tui nominis praedicent. Per.



CXXXVI. ORATIO IN DOMO INFIRMORUM.

Omnipotens et misericors Deus, quaesumus immensam [Col. 0851D] pietatem tuam ut ad introitum humilitatis nostrae hos famulos tuos hoc in habitaculo fessos jacentes, salutifere visitare digneris, ut sicut visitasti, Domine, Tobiam, et Saram, socrum Petri, puerumque Centurionis, ita et isti pristina sanitate animae corporisque recepta, gratiarum tibi in ecclesia tua referant actionem. Per Dominum.



CXXXVII. ORATIO IN AREA.

Multiplica, Domine, super nos misericordiam tuam, et preces nostras propitius exaudire dignare, et sicut exaudisti famulum tuum regem David, qui [Col. 0852A] te in area hostias offerendo placavit, ita veniat, quaesumus, super hanc aream speratae benedictionis ubertas, ut repleti frugibus tuis, de tua semper misericordia gloriemur. Per.



CXXXVIII. ORATIO IN GRANARIO.

Omnipotens et misericors Deus, qui benedixisti horrea Joseph, aream Gedeonis, et adhuc, quod majus est, jacta terrae semina surgere facis cum fenore messis, te humiliter quaesumus ut sicut ad petitionem famuli tui Eliae, non defuit viduae farina, ita ad nostrae pravitatis suffragia, huic horreo famulorum tuorum non desit benedictionis tuae abundantia. Per Dominum.



CXXXIX. ORATIO IN PISTRINO.
[Col. 0852B]

Sanctificetur istius officinae locus, Domine, et fugetur ab eo omnis immundus spiritus per virtutem Domini nostri Jesu Christi, deturque omnibus in eo commorantibus sanitas, claritas, hilaritas, protegente ac conservante majestate tua, omnipotens Deus. Qui vivis.



CXL. ORATIO IN COQUINA.

Deus aeterne, ante cujus conspectum assistunt angeli, et cujus nutu reguntur universa, qui etiam necessariis humanae fragilitatis tua pietate consulere non desinis, te humiliter imploramus ut habitaculum istius officinae illa benedictione perfundas, qui per [Col. 0852C] manus Elisaei prophetae in olla eremitica gustus amarissimos dulcorasti, et semper hic tuae benedictionis copia redundante, laudes tibi referant, servi tui, qui das escam omni carni, et reples omne animal benedictione salvator mundi. Qui vivis et regnas.



CXLI. ORATIO IN LARDARIO [a 1Kb] .

Omnipotens et misericors Deus, qui necessitatem humani generis clementer praevidens, adminicula temporalia contulisti, humiliter imploramus ut benedicere digneris hoc lardarium famulorum tuorum, ut quod hic tua misericordia pie contulit, nostro merito non depereat. Per.



CXLII. ORATIO IN CAMINATA [b 1Kb] .
[Col. 0852D]

Omnipotens sempiterne Deus, cujus sapientia hominem docuit, ut domus haec careret aliquando frigore a vicinitate ignis, te quaesumus, ut omnes habitantes, vel convenientes in ea, careant in corde infidelitatis frigore a fervore ignis Spiritus sancti. Per.



CXLIII. ORATIO IN INTROITU PORTAE.

Domine Jesu Christe, qui introitum portarum Hierusalem salvans sanctificasti, dum splendore gemmarum [Col. 0853A] duodecim totidem Apostolorum nomina praesignasti, et qui per organum propheticum promisisti: Lauda, Hierusalem, Dominum, quia confortavit seras portarum tuarum, et benedixit filios tuos in te: te quaesumus, ut ponas omnes fines domus istius sanctae Mariae et sancti Petri pacem, ut velociter currens, interius sermo tuus adipe frumenti satiet eos; Spiritus sanctus defendat illos, ut nunquam eis nocere praevaleat inimicus, sed omnes habitantes interius voce, corde, et opere decantent, dicentes: Magnus Dominus noster Jesus Christus, et magna virtus ejus, et sapientiae ejus non est numerus. Qui cum Patre et Spiritu sancto vivis et regnas Deus, per omnia saecula saeculorum.



CXLIV. ORATIONES MATUTINALES ET VESPERTINALES. Matutinales.
[Col. 0853B]

Matutina supplicum vota, Domine, propitius intuere, et occulta cordis nostri remedio tuae clarifica pietatis, et desideria tenebrosa non teneant quos lux coelestis gratiae reparavit. Per.

Omnipotens, sempiterne Deus, apud quem semper nihil obscurum est, nihil tenebrosum, emitte, quaesumus, Domine, lucem tuam in cordibus nostris, ut mandatorum tuorum lege percepta, in via tua ambulantes, nihil patiamur erroris. Per.

Deus, qui vigilantes in laudibus tuis coelesti mercede remuneras, tenebras de cordibus nostris auferre digneris, ut splendore luminis tui semper gaudeamus. Per Dominum nostrum.

[Col. 0853C] Gratias tibi agimus, Domine sancte, Pater omnipotens, aeterne Deus, qui nos de transacto noctis spatio ad matutinas horas perducere dignatus es, quaesumus ut dones nobis diem hunc sine peccato transire, quatenus ad vesperum et semper tibi Deo gratias referamus. Per Dominum nostrum.

Exsurgentes de cubilibus tuis, auxilium gratiae tuae matutinis, Domine, precibus imploramus, ut, discussis tenebris vitiorum, ambulare mereamur in luce virtutum. Per.

Te lucem veram et lucis auctorem, Domine, deprecamur, ut digneris a nobis tenebras depellere vitiorum, et clarificare nos luce virtutum. Per.

Veritas tua, quaesumus, Domine, luceat in cordibus nostris, et omnis falsitas destruatur inimici. Per.

[Col. 0853D] Sensibus nostris, quaesumus, Domine, lumen sanctum benignus infunde, ut tibi semper simus devoti, cujus sapientia creati sumus et providentia guberna mur. Per Dominum nostrum.

Tua nos, Domine, veritas semper illuminet, et ab omni pravitate defendat atque custodiat. Per.

[Auge in nobis, Domine, fidem tuam, et Spiritus sancti lucem semper in nobis accende. Per. In unitate ejusdem.

Gratias agimus enarrabili pietati tuae, omnipotens Deus, qui nos, depulsa noctis caligine, ad diei hujus principium perduxisti, et abjecta ignorantiae caecitate, ad cultum tui nominis atque scientiam revocasti, illabere sensibus nostris omnipotens Pater, ut in praeceptorum [Col. 0854A] tuorum lumine gradientes, te ducem sequamur et principem. Per.

Deus, qui tenebras ignorantiae verbi tui luce depellis, auge in cordibus nostris virtutem fidei quam dedisti, ut ignis quem gratia tua fecit accendi, nullis tentationibus possit exstingui. Per.

Auribus percipe, quaesumus, Domine, verba cordis nostri, clamoremque matutinum pius scrutator intellige; ut orandi ad te nobis sit fida devotio, tuaque donetur nobis diluculo contemplatio, et peccatorum omnium optata remissio. Per Dominum.]


Vespertinales.

Oriatur nascentibus tenebris aurora justitiae, ut peracto die tibi suppliciter gratias agentes, etiam mane dignanter recipias vota solventes. Per.

[Col. 0854B] Tuus dies, Domine, et tua est nox, concede solem justitiae permanere in cordibus nostris, ad repellendas tenebras cogitationum iniquarum. Per.

Gratias tibi, Domine, agimus, custoditi per diem; gratias tibi exsolvimus, custodiendi per noctem: repraesenta nos, quaesumus, Domine, matutinis horis incolumes, ut nos omni tempore habeas laudatores. Per.

Omnipotens, sempiterne Deus, vespere et mane et meridie majestatem tuam suppliciter deprecamur ut, expulsis de cordibus nostris peccatorum tenebris, ad veram lucem, quae Christus est, nos facias pervenire. Per eumdem Dominum nostrum.

Deus, qui illuminas noctem, et lucem post tenebras facis, concede nobis ut hanc noctem sine impedimento [Col. 0854C] Satanae transeamus, atque matutinis horis ad altare tuum recurrentes, tibi Deo gratias referamus. Per Dominum.

Vespertinae laudis officia persolventes, clementiam tuam, Domine, humili prece deposcimus, ut nocturni insidiatoris fraudes, te protegente, vincamus. Per Dominum.

Exaudi, Domine, famulos tuos, vespertina nomini tuo vota reddentes, et quos per singula diei momenta servasti, per noctis quietem custodire dignare. Per.

[Propitiare, Domine, vespertinis supplicationibus nostris, et fac nos sine reatu matutinis tibi laudibus praesentari. Per.

Quaesumus, Domine Deus noster, diei molestias noctis quiete sustenta, ut, necessaria temporum vicissitudine [Col. 0854D] succedente, nostra reficiatur infirmitas. Per Dominum.]



CXLV. IMPOSITIO MANUUM SUPER ENERGUMENUM CATECHUMENUM.

Omnipotens, sempiterne Deus, a cujus facie coeli distillant, montes sicut cera liquescunt, terra tremit, cui patent abyssi, quem infernus pavescit, quem omnis irarum motus aspiciens humiliatur: te supplex deprecor, Domine, ut invocatione nominis tui, ab hujus famuli tui vexatione confusus inimicus abscedat, et ab hujus possessione anima liberata, ad auctorem suae salutis recurrat, liberatoremque suum, diabolico fetore depulso, et odore suavissimo Spiritus [Col. 0855A] sancti percepto, sequatur. Per Dominum nostrum.



CXLVI. ITEM ALIA PRO PARVULO ENERGUMENO.

Domine sancte, Pater omnipotens, aeterne Deus, virtutem tuam totis exoro gemitibus, pro hujus famuli tui oppressa infantia: qui etiam indignis inter pressuras donas praesidium, exsurge pro hujus infantia debellata, et noli diu retinere vindictam, nec ante conspectum tuum veniant parentum delicta, qui nec pro filio patrem, nec pro patre promisisti filium judicari: auxiliare, quaesumus, inimici furore vexato, ne sine baptismate facias ejus animam a diabolo possideri, sed potius tenera aetas malignis oppressionibus liberata, tibi referat gratias sempiternas. [Col. 0855B] Per.



CXLVII. ITEM SUPER ENERGUMENUM BAPTIZATUM.

Deus angelorum, Deus archangelorum, Deus prophetarum, Deus apostolorum, Deus martyrum, Deus virginum, Deus Pater Domini nostri Jesu Christi, invoco sanctum nomen tuum, ac praeclarae majestatis tuae clementiam supplex exposco, ut mihi auxilium praestare digneris adversus hunc nequissimum spiritum, ut ubicunque latet, audito nomine tuo, velociter exeat vel recedat. Ipse enim tibi imperat, diabole, qui ventis et mari vel tempestatibus imperavit. Ipse tibi imperat, qui te de supernis coelorum in inferiora terrae demergi praecepit. Ipse tibi imperat, [Col. 0855C] qui te retrorsum redire praecepit. Audi ergo et time, Satanas, victus et prostratus abscede in nomine Domini nostri Jesu Christi. Tu ergo, nequissime Satanas, inimicus fidei generis humani, mortis raptor, justitiae declinator, malorum radix, fomes vitiorum, seductor hominum, perditor gentium, incitator invidiae, origo avaritiae, causa discordiae, excitator dolorum, daemonum magister, qui stas et resistis, cum scis eum tuas perdere vires, illum metue qui in Isaac immolatus est, in Joseph venundatus, in agno occisus, in homine crucifixus, deinde triumphator. Recede in nomine Patris, et Filii, et Spiritus sancti, et da locum Spiritui sancto, per hoc signum crucis Christi Domini nostri. Qui venturus est judicare.


Alia

[Col. 0855D] Deus conditor et defensor generis humani, qui hominem ad imaginem et similitudinem tuam formasti, respice super hunc famulum tuum, qui dolis invidi serpentis appetitur, quem vetus adversarius et hostis antiquus atrae formidinis horrore circumvolat, et sensum mentis humanae stupore defigit, terrore conturbat, et metu trepidi timoris exagitat: repelle, Domine, virtutem diaboli, fallacesque ejus insidias amove, procul impius tentator aufugiat: sit nominis tui signo famulis, tuis ex animo totus et corpore: tu pectoris hujus interna custodias, tu viscera regas, tu corda confirmes, inania adversariae potestatis tentamenta evanescant. Da ad hanc invocationem nominis tui gratiam, ut qui hucusque terrebat, [Col. 0856A] territus abeat, et victus abscedat, tibique possit hic servus tuus corde firmato et mente sincera debitum praebere famulatum. Per Dominum.


Alia.

Domine sancte, Pater omnipotens, aeterne Deus, Hosanna in excelsis, Pater Domini nostri Jesu Christi, qui illum refugam tyrannum gehennae deputasti, qui Unigenitum tuum in hunc mundum misisti, ut illum rugientem leonem contereret, velociter adtende; accelera, ut eripias hominem, ad imaginem et similitudinem tuam creatum, a ruina et daemonio meridiano. Da, Domine, terrorem tuum super bestiam, quae exterminavit vineam tuam; da fiduciam servis tuis contra nequissimum draconem fortiter stare, ne contemnat sperantes in te, et dicat, sicut in Pharaone [Col. 0856B] jam olim dixit: Deum non novi, nec Israel dimitto. Urgeat illum, Domine, dextera tua potens, discedere a famulo tuo, ne diutius praesumat captivum tenere hominem, quem tu ad imaginem facere dignatus es. Adjuro te ergo, serpens antique, per judicem vivorum et mortuorum, per factorem mundi, per eum qui habet potestatem mittere in gehennam, ut ab hoc famulo Dei, qui ad Ecclesiae praesepia concurrit, cum metu et exercitu furoris tui festinans discedas. Adjuro te non mea infirmitate, sed in virtute sancti Spiritus, ut desinas [al., exeas] ab hoc famulo Dei N., quem omnipotens Deus ad imaginem suam fecit. Cede, cede non mihi, sed mysteriis Christi. Illius enim te perurget potestas, qui te affligens [al., adfligens], cruci suae subjugavit. Illius brachium [Col. 0856C] contremesce, qui devictis gemitibus inferni, animas ad lucem perduxit. Sit tibi terror corpus hominis, sit tibi formido imago Dei; nec resistas, nec moreris discedere ab homine, quoniam complacuit Christo ut in homine habitaret. Et ne me infirmum contemnendum putes, dum me peccatorem nimis esse cognoscis. Imperat tibi Dominus, imperat tibi majestas Christi, imperat tibi Deus Pater, imperat tibi Filius et Spiritus sanctus, imperat tibi apostolorum fides, sancti Petri et Pauli, et caeterorum apostolorum; imperat tibi indulgentia confessorum, imperat tibi martyrum sanguis, imperat tibi sacramentum crucis, imperat tibi mysteriorum virtus. Exi, transgressor, exi, seductor, plene omni dolo et fallacia, veritatis inimice, innocentium persecutor. Da locum, [Col. 0856D] durissime, da locum, impiissime, da locum Christo, in quo nihil invenisti de operibus tuis, qui te exspoliavit, qui regnum tuum destruxit, qui te victum ligavit, et vasa tua disrupit, qui te projecit in tenebras exteriores, ubi tibi cum ministris tuis erit praeparatus interitus. Sed quid nunc, truculente, recogitas? quid, temerarie, retractas? Reus omnipotenti Deo, cujus statuta transgressus es. Reus Filio ejus Jesu Christo, quem tentare ausus es et crucifigere praesumpsisti. Reus humano generi, cui mors tuis persuasionibus venit. Adjuro te ergo, draco nequissime, in nomine agni immaculati qui ambulavit super aspidem et basiliscum, qui conculcavit leonem et draconem, ut discedas ab homine, discedas ab [Col. 0857A] Ecclesia Dei. Contremesce et effuge, invocato nomine Domini illius quem inferi tremunt, cui virtutes coelorum, et potestates, et dominationes subjectae sunt, quem cherubin et seraphin indefessis vocibus laudant. Imperat tibi Verbum caro factum, imperat tibi natus ex virgine, imperat tibi Jesus Nazarenus, qui te, cum discipulos ejus contemneres, illaesum et prostratum exire jussit ab homine. Quo praesente, cum te ab homine separasset, nec porcorum gregem [Col. 0858A] praesumebas contingere. Recede ergo nunc adjuratus in nomine ejus ab homine quem ipse plasmavit. Durum tibi est, Christo velle resistere, durum est tibi contra stimulum calcitrare; quia quanto tardius exis, tanto tibi supplicium majus crescit, quoniam non hominem contemnis, sed illum qui dominator vivorum et mortuorum est. Qui venturus est judicare vivos et mortuos [a 2Kb] .




[Col. 0857]
BENEDICTIONES EPISCOPALES PER ANNI CIRCULUM.





JACOBI PAMELII MONITUM.

[Col. 0857C] »Benedictionem episcopalem, inquit Radulphus Tungrensis, de Can. Observ., propos. ult., Martialis episcopus, apostolorum discipulus, ex magisterio apostolorum tradidit, Ambrosius dicere coepit, isque mos ex eo usquequaque convaluit. Apostolicus autem hanc tantum quae finita missa dicitur, dicit.« Pulchre profecto paucis his verbis integram rei seriem complexus est, divinorum officiorum indagator, si quis alius diligentissimus. Et vero primis illis saeculis usitatam hanc benedictionem comprobatur ex locis DD. Damaso, Ambrosio, Hieronymo, Augustino, Carthaginensis concilii Patribus, Leone Magno et Agathensi concilio, mutuatis. Quorum loci [Col. 0858C] citati, uti recte interpretatur Micrologus, cap. 21, has benedictiones, sicuti et Toletano concilio statutum fuit, ante communionem ab episcopis olim factas indicant: quod etiamnum observari videmus ab episcopo Parisiensi, dum publicum missae sacrificium celebrat. Harum exemplar per anni circulum adjecisse se dicto prologo testatur Grimaldus. »Addidimus, inquit, etiam et benedictiones, ab episcopo super populum dicendas.« Quare et libro Sacramentorum ipsius eas subjecimus, in eorum gratiam apud quos adhuc viget hic benedictionum ritus, etsi jam inde ab aetate Radulphi Romae a summo pontifice non observatus.



BENEDICTIONES DE ADVENTU DOMINI.
[Col. 0857D]

Omnipotens Deus, cujus Unigeniti adventum et praeteritum creditis, et futurum exspectatis, ejusdem adventus vos illustratione sanctificet, et sua benedictione locupletet. Amen.

In praesentis vitae stadio vos ab omni adversitate defendat, et se vobis in judicio placabilem ostendat. Amen.

Quo a cunctis peccatorum contagiis liberati, illius tremendi examinis diem exspectetis interriti. Amen.

Quod ipse praestare dignetur, qui cum Patre et Spiritu sancto vivit et gloriatur Deus, per omnia saecula saeculorum. Amen.

Benedictio Dei Patris + et Filii + et Spiritus sancti +, et pax Domini sit semper vobiscum. Amen.


[Col. 0858D] Item alia.

Omnipotens Deus vos placido vultu respiciat, et in vos suae benedictionis donum infundat. Amen.

Et qui hos dies incarnatione Unigeniti sui fecit solemnes, a cunctis praesentis et futurae vitae adversitatibus vos reddat indemnes. Amen.

Et qui de adventu Redemptoris nostri secundum carnem devota mente laetamini, in secundo, cum in majestate sua venerit, praemiis aeternae vitae ditemini. Amen.

Quod ipse praestare dignetur.

Benedictio Dei Patris.


Item alia.

Deus, cujus adventus incarnationis praeteritus creditur, et judicii venturus exspectatur, vos antequam veniat, expiet ab omni contagione delicti. Amen.

[Col. 0859A] Prius in vobis diluat omne quod illa futura examinatione puniturus est, ut cum justus advenerit judex, non in vobis inveniat quod condemnet. Amen.

Quo veniente, non incurratis supplicium aeternum, sed donis remuneremini sempiternis. Amen.

Quod ipse praestare dignetur.

Benedictio.


Item alia.

Deus, qui vos et prioris adventus gratia reparavit, et in secundo daturum se vobis regnum cum sanctis angelis repromisit, adventus sui vos illustratione sanctificet. Amen.

Vincula vestra dissolvat antequam veniat, ut liberati a vinculis peccatorum, interriti tremendum ejus [Col. 0859B] exspectetis adventum. Amen.

Et quem venisse in terris pro vestra salute creditis, venturumque ad judicium sustinetis, ejus adventus gloriam impavidi mereamini contueri.

Quod ipse praestare dignetur.

Benedictio.



BENEDICTIO PROXIMA DOMINICA NATIVITATI DOMINI.

Excita, Domine, potentiam tuam, et veni ad salvationem populi tui, quem acquisisti sanguine tuo, ne in ejus perditione saevus ille exsultet inimicus, quem adventus tui potentia dudum liberasti per gratiam. Amen.

Sit fortitudo dexterae tuae ad protectionem hujus familiae tuae, pro qua dignatus es hoc tempore carnem [Col. 0859C] induere virginalem. Amen.

Ut dum infirmitatem nostram tua clementia non ignoras, omnem hanc Ecclesiam tuam tuae divinitatis clypeo protegas. Amen.

Quod ipse praestare.

Benedictio.



IN VIGILIA NATALIS DOMINI VEL THEOPHANIAE.

Deus, qui Filii sui Domini nostri Jesu Christi humilitate jacentem mundum dignatus est erigere, suae vos benedictionis capaces dignetur efficere. Amen.

Ut veterem deponentes Adam cum actibus suis illius conversatione vivatis, qui post Deum creatus est in justitia et sanctitate veritatis. Amen.

Sicque ab eo hodie sanctificationem mereamini, [Col. 0859D] quatenus nativitatem Salvatoris die crastina celebraturi, convenientibus illi obsequiis existatis accepti. Amen.

Quod ipse praestare.

Benedictio.



B. IN NOCTE NATALIS DOMINI PRIMO GALLICIUM.

Omnipotens Deus, qui incarnatione Unigeniti sui mundi tenebras effugavit, et ejus gloriosa nativitate hanc sacratissimam noctem irradiavit, effuget a vobis tenebras vitiorum, et irradiet corda vestra luce virtutum. Amen.

Quique ejus sacratissimae nativitatis gaudium magnum pastoribus ab angelo voluit nuntiari, ipse super vos benedictionis suae gratissimum imbrem infundat, [Col. 0860A] atque ipso pastore vos ad aeternorum gaudiorum pascua aeterna perducat. Amen.

Et qui per ejus incarnationem terrena coelestibus sociavit, aeternae pacis et bonae voluntatis nectare vos repleat, et coelestis militiae consortes efficiat. Amen.

Quod ipse praestare

Benedictio.



B. IN NOCTE NATALIS DOMINI, PRIMO MANE.

Omnipotens Deus, qui omne genus humanum tenebris infidelitatis obcaecatum, visitatione verae lucis hodie illustravit, ipse vos intrinsecus et extrinsecus gratiae suae benedictione illuminet. Amen.

Ut pannosis tenebrarum operibus abjectis, lucidis justitiae vestimentis adornati, decenter incedatis, [Col. 0860B] patrum videlicet exemplis calciati, castitate renes accincti, Christum induti, scuto fidei muniti, gladio sancti Spiritus armati, galea spei decorati, charitatis pallio cooperti. Amen.

Quatenus hoc amictu per hostium cuneos illaesi transeuntes, et immunes, ad regem vestrum, quem in praesepio parvulum invenere pastores, in regnum coelorum perveniatis ovantes. Amen.

Quod ipse praestare.

Benedictio.



B. IN DIE NATALIS DOMINI.

Benedicat vos omnipotens Deus, vestramque ad superna excitet intentionem, qui hanc sacratissimam diem nativitate Filii sui fecit esse solemnem. Amen.

[Col. 0860C] Et qui eum, qui panis est angelorum, in praesepi Ecclesiae cibum fecit esse fidelium animalium, ipse vos et in praesenti saeculo degustare faciat aeternorum dulcedinem gaudiorum, et in futuro perducat ad satietatem al., societatem] aeternorum praemiorum. Amen.

Quique ejus infantiam vilibus voluit indui pannis, ipse vos coelestium vestimentorum inducat ornamentis. Amen.

Quod ipse praestare dignetur, cujus regnum.



B. IN NATALI S. STEPHANI.

Deus, qui B. Stephanum protomartyrem coronavit, et confessione fidei, et agone martyrii, mentes vestras circumdet in praesenti saeculo corona justitiae, [Col. 0860D] et in futuro perducat vos ad coronam gloriae. Amen.

Illius obtentu tribuat vobis Dei et proximi charitate semper exuberare, qui hanc studuit etiam inter lapidantium impetus obtinere. Amen.

Quo ejus exemplo roborati, et intercessione muniti, ab eo quem ipse a dextris Dei vidit stantem, mereamini benedici. Amen.

Quod ipse praestare dignetur, qui cum Patre.



B. IN NATALI S. JOANNIS.

Omnipotens Deus dignetur vobis per intercessionem B. Joannis apostoli et evangelistae benedicere, qui per eum arcana verbi sui voluit Ecclesiae revelare. Amen.

[Col. 0861A] Concedat vobis, ut quod ille Spiritus sancti munere afflatus vestris auribus infudit, ejusdem Spiritus dono capere mente valeatis. Amen.

Quo, ejus documento de divinitate nostri Redemptoris edocti, et amando quod tradidit, et praedicando quod docuit, et exsequendo quod jussit, ad dona pervenire mereamini, quae idem Dominus noster Jesus Christus repromisit. Amen.

Quod ipse praestare.



B. IN NATALI INNOCENTUM.

Omnipotens Deus, pro cujus Unigeniti veneranda infantia, infantum innocentum catervas Herodis funesti peremit saevitia, suae vobis benedictionis tribuat dona gratissima. Amen.

Et qui eis concessit ut unicum Filium ejus Dominum [Col. 0861B] nostrum non loquendo, sed moriendo confiterentur, concedat vobis ut fidem veram, quam lingua vestra fatetur, etiam mores probi, et vita inculpabilis fateatur. Amen.

Quique eos primitivum fructum sanctae suae suscepit Ecclesiae, cum fructu bonorum operum vos faciat pervenire ad gaudia aeternae patriae. Amen.

Quod ipse praestare dignetur.



B. DOMINICA POST NATALE DOMINI.

Deus, qui Unigenitum suum misit ut mundum salvaret, ejusdem salutis vos participes efficiat, et in ea perseverabiles reddat. Amen.

Iram, quae super infideles manet, a vobis amoveat, et ab ea vos in perpetuum liberos efficiat. Amen.

[Col. 0861C] Spiritum Filii sui vobis attribuat, ejusque donis vos affatim exuberare concedat. Amen.

Quod ipse praestare dignetur.



B. IN OCTAVA DOMINI.

Omnipotens Deus, cujus Unigenitus hodierna die, ne legem solveret, quam adimplere venerat, corporalem suscepit circumcisionem, spiritali circumcisione mentes vestras ab omnibus vitiorum incentivis expurget, et suam in vos infundat benedictionem. Amen.

Et qui legem per Moysen dedit, ut per mediatorem nostrum benedictionem daret, exuat vos mortificatione vitiorum, et faciat perseverare in novitate virtutum. Amen.

[Col. 0861D] Quo sic in senarii numeri perfectione in hoc saeculo vivatis, et in septenario inter beatorum spirituum agmina requiescatis, quatenus in octavo resurrectione renovati, jubilaei remissione ditati, ad gaudia sine fine mansura perveniatis.

Quod ipse praestare dignetur.



B. IN THEOPHANIA.

Deus lumen verum, qui Unigenitum suum hodierna die, stella duce, gentibus voluit revelare, sua vos dignetur benedictione ditare. Amen.

Quo, exemplo magorum, mystica Domino Jesu Christo munera offerentes, spreto antiquo hoste, spretisque contagiis vitiorum, ad aeternam patriam redire valeatis per viam virtutum. Amen.

[Col. 0862A] Detque vobis veram mentium innocentiam, qui super Unigenitum suum Spiritum sanctum demonstrari voluit per columbam; eaque virtute mentes vestrae exerceantur ad intelligenda divinae legis arcana, qua in Cana Galilaeae lympha in vinum conversa est. Amen.

Quod ipse praestare dignetur.



B. IN OCTAVA THEOPHANIAE.

Deum mirabilium et virtutum auctorem supplices exoramus, ut qui se tunc mundi lumen stellae prodidit lumine, et ad quem claritate sideris magi pervenerunt orandum, ipse ignoscendo se vobis concedat agnoscendum. Amen.

Et qui dignatus est hodie ad Jordanis fontem, fons aquae vivae descendere, ut per lavacrum sancti [Col. 0862B] corporis ipsas aquas dilueret, ipse vos interius et exterius ab omni crimine clementer expurget. Amen.

Quique rursus hac eadem die, in Cana Galilaeae rogatus ad nuptiarum convivium, aquas viles praecipuum convertit in vinum, ipse vilitatem mortalium corporum vestrorum gloria resurrectionis absorberi faciat in aeternum. Amen.

Quod ipse praestare, etc., cujus regnum.



B. DOMINICA I POST THEOPHANIAM.

Deus qui Filii sui temporalem pueritiam fecit esse mirabilem, spiritu prudentiae corda vestra illustrare ac docere dignetur. Amen.

Quique illum parentibus temporaliter subdi voluit, [Col. 0862C] ipse vos humilitatis et pietatis muneribus miseratus informet. Amen.

Et qui eum sapientia, aetate et gratia proficere tribuit, spiritalium vobis profectuum incrementa propitius largiatur. Amen.

Quod ipse praestare.



B. DOMINICA II POST THEOPHANIAM.

Deus, qui sua mirabili potestate aquam vertit in vinum, vos a vetustate subtractos in beatae vitae transferat novitatem. Amen.

Et qui nuptiis interesse voluit, ut earum sua praesentia comprobaret bonum, ipse vobis castitatis et sobrietatis perpetuae conferat donum. Amen.

Ipse vobis sanctarum intelligentiam Scripturarum [Col. 0862D] tribuat spiritalem qui aquas in vina vertendo, hoc ipsum voluit designare. Amen.

Quod ipse praestare.



B. DOMINICA III POST THEOPHANIAM.

Omnipotens Deus vos ab omnium peccatorum maculis emundet, qui leprosum supplicem tactu proprio dignatus est emundare. Amen.

Quique centurionis servum non aspernatus est visitare, ipse cordium vestrorum hospitium dignetur misericorditer introire. Amen.

Sicque vos fidei suae plenitudine informet, ut cum sanctis suis in coelorum regno accumbere contendat. Amen.

Quod ipse.



B. DOMINICA IV POST THEOPHANIAM.
[Col. 0863A]

Tentationum omnium a vobis Dominus pericula removeat, et perturbationum procellas miseratus excludat. Amen..

Tentatoris fraudes atque molimina dissolvat, et vos adversus eum cautos atque invincibiles faciat. Amen.

Continuae pacis vobis munera tribuat, et vos in portum tranquillitatis ac securitatis propitiatus constituat. Amen.

Quod ipse.



B. DOMINICA V POST THEOPHANIAM.

Deus, qui bonum semen in sua Ecclesia serere consuevit, in vobis illud conservare atque multiplicare nunquam desistat. Amen.

[Col. 0863B] Zizaniorum superseminatorem a vobis procul repellat, et sui verbi pabulo vos indesinenter reficiat. Amen.

Quo, cum dies judicii advenerit, a reprobis separati, ad dexteram judicis sistamini, et in beatissimo ipsius regno collocemini. Amen.

Quod ipse praestare.



B. DOMINICA VI POST THEOPHANIAM.

Deus qui mare suis pedibus fecit esse calcabile, vobis quidquid est noxium, ipse substernat. Amen.

Contrarios immundorum spirituum motus compescat, et vos in sua pace confirmet. Amen.

Crucis suae navi inter mundi fluctus gubernet, et in littus beatae perennitatis perducat. Amen.

Quod.



B. IN PURIFICATIONE SANCTAE MARIAE.
[Col. 0863C]

Omnipotens Deus, qui Unigenitum suum hodierna die in assumpta carne in templo voluit praesentari, benedictionis suae vos munere fultos, bonis operibus faciat exornari. Amen.

Et qui eum, ut legem adimpleret, ministrum voluit effici legis, mentes vestras instruat legis suae spiritalibus documentis. Amen.

Quo ei et pro turturibus, castitatis et charitatis munera offerre valeatis; et pro pullis columbarum, Spiritus sancti donis exuberetis. Amen.

Quod ipse.



B. IN SEPTUAGESIMA.

Ipse vos in Ecclesia sua fructificare faciat qui ad [Col. 0863D] excolendam vineam suam, mane, hora tertia, sexta, nona, et undecima operarios invitat. Amen.

Quatenus inter primos operantes nec extremis invidentes, mercedem laborum vestrorum sine murmure et increpatione percipiatis. Amen.

Ut cum his qui membris Christi minimis subvenire curarunt, in novissimo magni judicii die benedici atque in aeterna tabernacula introduci mereamini. Amen.

Quod ipse praestare dignetur, cujus potestas nec initio, nec fine coangustatur, in saecula saeculorum. Amen.



B. IN SEXAGESIMA.

Dator omnium bonorum Christus, bonum semen [Col. 0864A] in cordibus vestris seminare, et ad maturitatem congruam dignetur perducere. Amen.

Quo nec a daemonibus comestum, nec duritia cordis arefactum, nec spinis suffocatum, centenarium possit reddere fructum. Amen.

Quatenus in ultimo discrimine, quando multi pro crimine, uti zizania igni comburenda, tradentur, vobis manipulas frugum vestrarum portantibus, horrea coelorum aperiantur. Amen.

Quod summa Trinitas praestare dignetur, quae quibuslibet foris impendentibus ministerium, ipsa sola intrinsecus dare potest incrementum, in saecula saeculorum. Amen.



B. IN QUINQUAGESIMA.

Lumen indeficiens Deus, qui ad illuminationem [Col. 0864B] nostram lumen de se genitum in hunc mundum dirigere voluit incarnatum, ipse aperire dignetur oculos praecordiorum vestrorum. Amen.

Quatenus ipsum sequentes, et alios ad laudem Dei accendatis et ipsi ad domum Dei aeternam in coelis perveniatis. Amen.

In quam per ipsum et ostium et ostiarium introducti, divinis laudibus in saecula saeculorum permaneatis intenti. Amen.

Quod ejus dignatione, fieri postulemus, qui quos ante saeculum praescivit et praedestinavit, et ante finem saeculi vocavit et justificavit, in fine saeculi glorificabit in saecula saeculorum. Amen.



B. DOMINICA I QUADRAGESIMAE.

Benedicat vobis omnipotens Deus, qui quadragenarium [Col. 0864C] numerum in Moysi et Eliae, nec non Mediatoris nostri jejunio consecravit, comcedatque vobis ita transigere praesentis vitae dispensationem, ut accepto a patrefamilias remunerationis denario, perveniatis ad peccatorum omnium remissionem, et ad gloriosam cum sanctis omnibus resurrectionem. Amen.

Detque vobis spiritalium virtutum invictissima, [al., invictricia] arma, quibus exemplo Domini devincere valeatis antiqui hostis sagacissima tentamenta. Amen.

Quo non in solo pane, sed in omni verbo quod de ore ejus procedit, spiritalem sumentes alimoniam, per jejuniorum observationem, et caeterorum bonorum operum exhibitionem, percipere mereamini immarcescibilem [Col. 0864D] gloriae coronam. Amen.

Quod ipse.



B. DOMINICA II QUADRAGESIMAE.

Omnipotens Deus, jejunii caeterarumque virtutum dedicator atque amator, sua vos benedictione sanctificet. Amen.

Accendat in vobis piae devotionis affectum, et praebeat supplicantibus suum benignus auditum. Amen.

Quatenus mentes vestrae, sinceris purgatae jejuniis, bonorum omnium [al., operum] exuberent incrementis. Amen.

Quod ipse.



B. DOMINICA III QUADRAGESIMAE.
[Col. 0865A]

Omnipotens Deus jejuniorum vestrorum victimas clementer accipiat, et sua vos benedictione dignos efficiat. Amen.

Mentes vestras ita parcimoniae bono contra vitia muniat, praeceptorum suorum doctrinis erudiat, charitatis dono repleat, ut vos in omnibus sibi placere concedat. Amen.

Quatenus, praesentis Quadragesimae diebus devotissime celebratis, ad paschalia festa purificatis cordibus accedere valeatis. Amen.

Quod ipse.



B. DOMINICA IV QUADRAGESIMAE.

Deus qui vos ad praesentium quadragesimalium dierum medietatem dignatus est perducere, ipse vos [Col. 0865B] sua miseratione dignetur benedicere. Amen.

Abstinentiam vestram praeteritam acceptet, futuram ita sibi placitam reddat, ut sicut ab illicitis cibis, ita vos etiam a vitiis omnibus abstinere concedat. Amen.

Quatenus de praeteritis et de futuris spiritalium charismatum frugibus ei grates persolventes, ad sanctum Pascha pervenire possitis indemnes. Amen.

Quod ipse.



B. DOMINICA V QUADRAGESIMAE.

Accendat in vobis Dominus vim sui amoris, et per jejuniorum observantiam, infundat in vobis donum suae benedictionis. Amen.

Sic ei parcimoniae victimas offeratis, ut illi contriti [Col. 0865C] cordis, et humilitatis sacrificio placeatis. Amen.

Quatenus oratio vestra, jejunii et eleemosynae alis subvecta, ita ad aures vestri conditoris ascendat, ut vos aeternae beatitudinis haeredes et supernorum civium consortes efficiat. Amen.

Quod ipse.



B. DOM. INDULGENTIAE.

Benedicat vobis omnipotens Deus, cui et jejuniorum maceratione et praesentium dierum observatione placere studetis. Amen.

Concedatque vobis, ut sicut ei cum ramis palmarum caeterarumve frondium praesentari studuistis, ita cum palma victoriae et fructu bonorum operum ei post obitum apparere valeatis. Amen.

Quique unigeniti Filii ejus passionem puro corde [Col. 0865D] creditis, mente devota venerari studetis, ad resurrectionis festa et vestrae remunerationis praemia, ipsius fulti munimine, veniatis. Amen.

Quod ipse.



B. IN COENA DOMINI.

Benedicat vobis omnipotens Deus, qui per Unigeniti sui passionem vetus pascha in novum voluit converti, concedatque vobis ut, expurgato veteris fermenti contagio, nova in vobis perseveret conspersio. Amen.

Et qui ad celebrandam Redemptoris nostri coenam mente devota convenistis, aeternarum dapium vobiscum epulas reportetis. Amen.

Ipsiusque opitulante clementia, mundemini a sordibus [Col. 0866A] peccatorum, qui ad insinuandum humilitatis exemplum, pedes voluit lavare discipulorum. Amen.

Quod ipse.



B. DE PASSIONE DOMINI.

Omnipotens Deus, qui Unigeniti sui passione tribuit vobis humilitatis exemplum, concedat vobis per eamdem humilitatem percipere suae benedictionis ineffabile donum. Amen.

Ipsius resurrectionis percipiatis consortia, cujus patientiae veneramini documenta. Amen.

Quo ab eo sempiternae vitae munus percipiatis, per cujus temporalem mortem, aeternam vos evadere creditis. Amen.

Quod ipse praestare.



B. IN SABBATO SANCTO.
[Col. 0866B]

Deus qui de Ecclesiae suae utero intemerato novos populos producens, eam, virginitate manente, nova semper prole fecundat, fidei, spei et charitatis vos munere repleat, et suae in vos benedictionis dona infundat. Amen.

Et qui hanc sacratissimam noctem Redemptoris nostri resurrectione voluit illustrare, mentes vestras peccatorum tenebris mundatas, virtutum copiis faciat coruscare. Amen.

Quo eorum qui modo renati sunt, innocentiam imitari certetis, et vascula mentium vestrarum, exemplo praesentium luminum illustretis, ut cum bonorum operum lampadibus, ad hujus sponsi thalamum, [Col. 0866C] cujus resurrectionem celebratis, cum prudentibus virginibus intrare possitis. Amen.

Quod ipse praestare.



B. IN DIE SANCTO PASCHAE.

Benedicat vos omnipotens Deus, hodierna interveniente Paschali solemnitate, et ab omni, miseratus, dignetur defendere pravitate. Amen.

Et qui ad aeternam vitam Unigeniti sui resurrectione vos reparat, in ipsius adventu immortalitatis vos gaudiis vestiat. Amen.

Et qui, expletis jejuniorum sive passionis Dominicae diebus, paschalis festi gaudia celebratis, ad ea festa quae non sunt annua sed continua, ipso opitulante, exsultantibus animis veniatis. Amen.

Quod ipse praestare dignetur, qui devicta morte, [Col. 0866D] Patri sanctoque Spiritui coaequalis, vivit et gloriatur Deus, per omnia saecula saeculorum. Amen.



B. IN OCTAVA PASCHAE.

Deus, cujus unigenitus hodierna die discipulis suis, januis clausis, dignatus est apparere, suae vos benedictionis donis locupletare et coelestis vobis regni januas dignetur aperire. Amen.

Ut qui ab eorum pectoribus attactu sui corporis vulnus amputavit dubietatis, concedat ut per fidem, qua eum resurrexisse creditis, omnium delictorum maculis careatis. Amen.

Et qui eum cum Thoma Deum et Dominum creditis, et cernuis vocibus invocatis, ab eo et in hoc [Col. 0867A] saeculo a malis omnibus tueri, et in futuro sanctorum coetibus ascisci valeatis. Amen.

Quod ipse.



ITEM B. DE RESURRECTIONE DOMINI.

Benedicat vos omnipotens Deus, qui vos gratuita miseratione creavit, et in resurrectione Unigeniti sui spem vobis resurgendi concessit. Amen.

Resuscitet vos de vitiorum sepulcris, qui eum resuscitavit a mortuis. Amen.

Ut cum eo sine fine feliciter vivatis, quem resurrexisse a mortuis veraciter creditis. Amen.

Quod ipse.


Alia.

Deus, qui per resurrectionem Unigeniti sui vobis contulit et bonum redemptionis et decus adoptionis, [Col. 0867B] suae vobis conferat praemia benedictionis. Amen.

Et quo redimente percepistis donum perpetuae libertatis, eo largiente, consortes efficiamini aeternae haereditatis. Amen.

Et qui consurrexistis in baptismate credendo, adjungi mereamini in coelesti regione bene vivendo. Amen.

Quod ipse.


Item alia.

Deus, qui pro vobis suscepit injuriam crucis, laetitia vos innovet suae resurrectionis. Amen.

Et qui pendenti secum in cruce latroni remisit delictum, vos absolvat a cunctis nexibus peccatorum. Amen.

Ut per redemptionis vestrae mysterium et digne conversemini in opere, et locupletius aeterna perfruamini [Col. 0867C] remuneratione. Amen.

Quod ipse.


Item alia.

Deus qui vos lavit aqua sui lateris, et redemit effusione cruoris, ipse in vobis confirmet gratiam adeptae redemptionis. Amen.

Per quem renati estis ex aqua et Spiritu sancto, ipse vos coelesti consociet regno. Amen.

Quique dedit vobis initia sanctae fidei, ipse conferat et perfectionem operis, et plenitudinem charitatis. Amen.

Quod ipse, etc., cujus.


Item alia.

Dominus Deus noster vos perducat ad arborem [Col. 0867D] vitae, qui eruit de lacu miseriae. Amen.

Ipse vobis aperiat januam paradisi, qui confregit portas inferni. Amen.

Ipse vos eruat a flagello, et in regnum suum perducat confidentes, qui pati dignatus est pro impiis innocens. Amen.

Quod ipse, etc. qui cum Patre.


Item alia.

Omnipotentis Dei et Domini nostri benedictionibus repleamini, cujus estis sanguine pretioso redempti. Amen.

Ejus vos indeficiens repleat gratia, cujus ineffabilis plasmavit potentia. Amen.

Ut qui vobis in hoc mundo praestitit conditionem [Col. 0868A] nascendi, ipse in regno aeterno tribuat mansionem sine fine vivendi. Amen.

Quod ipse, etc., qui cum Patre.


Item alia.

Deus qui, calcatis inferni legibus, captivitatem nostram, resoluta catenarum compage, dignatus est ad libertatis praemia revocare, ipse vobis praestet ita hanc vitam transigere, ut in illam perpetuam, ipso duce, possitis intrare. Amen.

Tantum praebeat vobis fervorem catholicae fidei, ut sancti adventus illius sitis exspectatione securi. Amen.

Ut quicunque hic meruerunt purgari unda baptismi, ibi praesentari valeant pio judici candidati. Amen.

[Col. 0868B] Quod ipse, etc.



B. DE SANCTA CRUCE.

Benedicat vos de coelis omnipotens Deus, qui per crucem et sanguinem passionis suae vos dignatus est redimere in terris. Amen.

Ipse vos renovet a vetustate peccati, qui pro vobis dignatus est crucifigi; vosque ad coelestia suscitet, qui pro vobis inferos penetravit. Amen.

Vitam suam vobis Dominus tribuat, qui mortem vestram suscepit et perdidit. Amen.

Quod ipse, etc., cujus.


Item alia.

Benedicat vobis omnipotens Deus, qui per Unigeniti sui Jesu Christi Domini nostri passionem et crucis patibulum genus redemit humanum. Amen.

[Col. 0868C] Concedatque vobis ut cum omnibus sanctis quae sit ejusdem crucis longitudo, latitudo, sublimitas et profundum, mente devota comprehendere possitis. Amen.

Quatenus vosmetipsos abnegando, crucemque gestando, ita in praesentis vitae stadio Redemptorem nostrum possitis sequi, ut ei inter choros angelorum post obitum mereamini ascisci. Amen.

Quod ipse.



B. IN DIE ASCENSIONIS DOMINI.

Benedicat vobis omnipotens Deus, cujus Unigenitus hodierna die coelorum alta penetravit, et vobis ubi ille est ascendendi aditum patefecit. Amen.

Concedatque propitius ut sicut post resurrectionem suam discipulis visus est manifestus, ita vobis in judicium [Col. 0868D] veniens videatur placatus. Amen.

Et quem consedere Patri in sua majestate creditis, vobiscum manere usque in finem saeculi secundum suam promissionem sentiatis. Amen.

Quod ipse.



B. IN VIGILIA PENTECOSTES.

Benedicat vobis omnipotens Deus, ob cujus Paracleti adventum mentes vestras jejunii observantia praeparatis, et praesentem diem solemnibus laudibus honoratis. Amen.

Instar modo renatorum infantium talem innocentiam habeatis, ut templum sancti Spiritus, ipso tribuente. esse possitis. Amen.

[Col. 0969A] Atque idem Spiritus veritatis ita vos hodie sua habitatione dignos efficiat, ut cras vestris mentibus se, vobiscum perpetim habitaturus, infundat; et peracto praesentis vitae curriculo, vos ad coelestia regna perducat. Amen.

Quod ipse praestare dignetur, qui cum Patre et Filio unus Deus vivit et regnat per omnia saecula saeculorum. Amen.


Item alia.

Deus Pater omnipotens, qui, exaltato Christo Filio suo, discipulis ejus Spiritum paracletum, sicut promiserat, infudit, eodem vos purificari et consolari dignetur. Amen.

Ut in vobis in hoc saeculo manens, vos in futuro ad visionem suam perducat. Amen.

[Col. 0969B] Ac ipsum Filium suum, quem impii in judicio in hominis visuri sunt forma, post judicium vobis in majestate sua conspicabilem reddat. Amen.

Quod ipse.



B. IN DIE SANCTO PENTECOSTES.

Deus, qui hodierna die discipulorum mentes Spiritus paracleti infusione dignatus est illustrare, faciat vos sua benedictione repleri, et ejusdem Spiritus donis exuberare. Amen.

Ille ignis qui super discipulos apparuit, peccatorum vestrorum sordes expurget, et sui luminis infusione corda vestra perlustret. Amen.

Quique dignatus est diversitatem linguarum in unius fidei confessione adunare, in eadem vos faciat [Col. 0969C] fide perseverare, et per hanc ad speciem [al., specie suae celsitudinis] pervenire. Amen.

Quod ipse.


Item alia.

Deus, qui apostolos, Christi Filii sui recessu quasi orphanos factos, hodie adventu Spiritus sancti reddidit consolatos, ipso vos semper inhabitante, ab omni malitia faciat alienos. Amen.

Et qui eos charismate donavit omnium linguarum, vos ditet gratia cunctarum virtutum. Amen.

Ut hic unanimes, uno ore honorificantes Deum, cum ipsis perveniatis ad regna coelorum. Amen.

Quod ipse.



B. IN OCTAVA PENTECOSTES.

[Col. 0969D] Effundat super vos Dominus spiritum gratiae et precum, spiritum agnitionis et dilectionis suae, et sanctae spei. Amen.

Requiescat super vos spiritus sapientiae et intellectus, spiritus consilii et fortitudinis, spiritus scientiae et pietatis, repleatque vos spiritu timoris Domini. Amen.

Spiritus ejus qui suscitavit Jesum a mortuis, habitet in vobis, ut immortalitatis ejus participatione per infinita saecula gaudeatis. Amen.

Quod ipse.


Item alia.

Deus qui regeneravit vos ex aqua et Spiritu sancto, ipse vos in suo constituat regno. Amen.

[Col. 0870A] Ut invisibiliter eodem Spiritu instructi, Filii ejus fiatis adoptivi. Amen.

Et a potestate tenebrarum recedentes, in conspectu ipsius perseveretis lucentes. Amen.

Quod ipse.



B. DOMINICA I POST OCTAVAM PENTECOSTES.

Charitate sua vos Dominus replere dignetur, ut beata vos haereditate muneretur. Amen.

Quatenus per timorem ejus castum, gehennae evadentes tormentum, ad supernum gaudentes perveniatis paradisum. Amen.

Ut inde conspectis malorum poenis quas ejus gratia evasistis, debitas ei gratiarum actiones in aevum persolvatis. Amen.

Quod ipse.



DOMINICA II.
[Col. 0870B]

Deus Pater omnipotens, qui vos ad suam vocavit coenam, humiliter sibi obsequentes perducat ad illam. Amen.

Ut infelicibus circa terrestria detentis, vos felices et expediti ad coelestia perveniatis. Amen.

Nec in aliquo vestrum Deus inveniat quod expulsione sit dignum, sed quod praemium mereatur beatum. Amen.

Quod ipse.



DOMINICA III.

Omnipotens Deus, qui Unigenitum suum ad ovem direxit erroneam, per ipsum vos ad mansionem perducat supernam. Amen.

Et interim vos a leonum et luporum defendat [Col. 0870C] insidiis, donec ad secura pascua conscendatis. Amen.

Ut fiat de vobis gaudium in coelis, quod per fidem diabolum devicistis in terris. Amen.

Quod ipse.



DOMINICA IV.

Misericors Deus misericordes vos faciat, ut vobis misericordiam dignanter impendat. Amen.

Et ita vos doceat judicare, ne merito vos debeat condemnare. Amen.

Sed imitatores patientiae Christi effectos, in futura gloria constituat in aevum securos. Amen.

Quod ipse.



DOMINICA V.

Obedientes vos Dominus praestet apostolicae doctrinae, [Col. 0870D] ut haeredes fiatis benedictionis aeternae. Amen.

Et eorum precibus de profundo hujus mundi liberati, cum eis possessores gaudeatis regni superni. Amen.

Ut cum animadversionem judicis pavescent mala facientes, oculi Domini demulceant vos exsultantes. Amen.



DOMINICA VI.

Baptisma quod accepistis in Christo, ejus gratia conservetis illaesum in mundo. Amen.

Ut in ipso commortui peccatis, in novitate vitae semper ambuletis. Amen.

Et omni temeritate mentis et linguae sive operis [Col. 0871A] devitata, oblatio devotionis vestrae Deo Patri fiat accepta. Amen.

Quod ipse p.



DOMINICA VII.

Ab omni peccato emundatos efficiat vos Dominus sanctificatos. Amen.

Ut tales fructus afferatis, de quibus ipsi placere valeatis. Amen.

Et hic spiritalibus cibis enutriti, ad coenam nuptiarum agni veniatis securi. Amen.

Quod ipse praestare dignetur, qui veritas manens et vita, vobis dignatus est fieri via et esca: cujusque imperium sine fine permanet saecula saeculorum. Amen.



DOMINICA VIII.

[Col. 0871B] Ita vos Dominus omnipotens tribuat facta carnis mortificare, ut digni fiatis cum ipso regnare. Amen.

Et hic ejus Spiritu justificati, in futuro appareatis Filii Dei. Amen.

Ut falsis et malis merito damnatis, vos gratia Dei, ut sol splendeatis. Amen.

Quod ipse p.



DOMINICA IX.

Ab omnibus concupiscentiis malis evacuatos vos Dominus restituat immaculatos. Amen.

Et liberatos a tentationibus, praestet pollere virtutibus. Amen.

Ut innocentia vitae et eleemosynarum largitate, perfruamini beata aeternitate. Amen.

Quod ipse p.



DOMINICA X.
[Col. 0871C]

A blasphematoribus Christi secernens vos Dominus, adnumeret suis fidelibus confessoribus. Amen.

Ut multiplici sancti Spiritus dono ditati, in omnibus inveniamini bonis perfecti. Amen.

Nec ejectionem de domo Dei mereamini aeterna, sed in saecula saeculorum habitetis in ea. Amen.

Quod ipse p.



DOMINICA XI.

Per passionem Christi justificatos, per resurrectionem ejus vos Dominus reddat glorificatos. Amen.

Ut gratia ipsius de indignis digni, et de minimis efficiamini magni. Amen.

Nec tamen de sanctitate gloriantes, despiciatis aut condemnetis adhuc peccantes. Amen.

[Col. 0871D] Quod ipse p.



DOMINICA XII.

Idoneos sibi vos Dominus faciat ministros munere sui Spiritus instructos.

Ut auribus et ore Christo devoti, ejus fiatis praeconio digni. Amen.

Quatenus ita vivatis ut ad laudem Dei et alios accendatis. Amen.



DOMINICA XIII.

Qui vos promissionis patrum tribuit esse participes, eorum faciat esse cohaeredes. Amen.

Ut qui in Adam de paradiso lugetis ejecti, per Christum gaudeatis reducti. Amen

[Col. 0872A] Et alios ipsius imitatione, vitae concilietis aeternae. Amen.

Quod ipse p.



DOMINICA XIV.

Tribuat vobis Dominus carnis desideria conterere, ut spiritu possitis ambulare. Amen.

Emundet vos a leprae interioris contagio, ut digni fiatis sanctorum consortio.

Et hic mundatori vestro gratias agentes ad coelestem Hierusalem perveniatis ovantes. Amen.

Quod ipse.



DOMINICA XV.

Praestet vos Dominus superare cenodoxiam, ut veram pertingatis ad gloriam. Amen.

Et hic seminantes justitiam, in futuro vitam metatis [Col. 0872B] aeternam. Amen.

Et Creatori vestro devote servientes, cum ipso regnetis exsultantes. Amen.



DOMINICA XVI.

In tribulatione vos faciat Dominus patientes, ut ejus fieri mereamini consortes. Amen.

Et hic Christo per fidem in vobis habitante, ad videndam claritatem illius possitis intrare. Amen.

Sejunctisque a vobis mortuorum bajulis, ipsum cum angelis sanctis collaudetis. Amen.

Quod ipse p.



DOMINICA XVII.

In unitate spiritus faciat vos Dominus ambulare, ut cum illo mereamini regnare. Amen.

Et baptisma servantes, Patri qui est supra omnia, [Col. 0872C] praesentemini laetantes. Amen.

Et fictis debito rubore confusis, vos in aeterna gloria gaudeatis. Amen.

Quod ipse p.



SABBATUM IN XII LECT.

Dignos vos Deus efficiat suo sacerdotio, qui suo pro vobis non pepercit unigenito. Amen.

Ut in sancta conversatione perseverantes, ad illum etiam convertatis errantes. Amen.

Et pro sterilibus et incurvatis intercessores idonei fiatis. Amen.

Quod ipse p.



DOMINICA XVIII.

Deus, qui ditavit vos in verbo et scientia, conservet [Col. 0872D] vos in vita immaculata. Amen.

Ut in adventu Filii ejus pareatis sine crimine, cujus estis emundati cruore. Amen.

Et impiis scabelli vice sub pedibus ejus positis, vos cum ipso sublimati consideatis. Amen.

Quod ipse p.



DOMINICA XIX.

Renovet vos omnipotens Deus, ut nobis esse debeat placatus. Amen.

Et depositis omnibus vitiis, in cunctis virtutibus fulgeatis. Amen.

Atque hic proximorum onera portantes, cum ipsis ad coelum veniatis exsultantes. Amen.

Quod ipse p



DOMINICA XX.
[Col. 0873A]

Concedat vobis omnipotens Dominus, ut hic caute ambulantes, ad regna coelorum perveniatis indemnes. Amen.

Et sancti Spiritus pignore ditati, quondam appareatis corpus Filii Dei. Amen.

Cum quo ad aeternas nuptias intrantes, sanctorum societate perfruamini gaudentes. Amen.

Quod ipse p.



DOMINICA XXI.

Confortet vos Deus omnipotens ad bellandas, etc.

Ut scuto fidei, galea spei, et charitatis cingulo muniti, placere valeatis summae Trinitati. Amen.

Et per exempla credulitatis vestrae, et alii conversari discant honeste. Amen.

[Col. 0873B] Quod ipse p.



DOMINICA XXII.

Auctor et incoeptor omnium bonorum, consortes efficiat vos felicium praemiorum. Amen.

Et magis ac magis abundantes in sua scientia, in diem Christi perducat sine offensa. Amen.

Insuper omnium debitorum contractus remittens, fidelibus servis adaequet miserescens. Amen.

Quod ipse.



DOMINICA XXIII.

Imitatores sanctorum faciat vos Dominus, ut vobis dignetur esse placatus. Amen.

Et hic crucis Christi amici perseverantes, coelestis regni fiatis participes. Amen.

Quatenus imagine sua in vobis agnita, gaudia vobis [Col. 0873C] tribuat infinita. Amen.

Quod ipse p.



DOMINICA XXIV.

Impleat vos Dominus agnitione voluntatis suae, ut haeredes esse mereamini vitae sempiternae. Amen.

Et longanimitate patientiae vestrae, Deo nutriantur animae recte. Amen.

Quinetiam vitiis languidi vel sceleribus mortui, visitatione sive tactu sanctitatis vestrae salvi inveniantur et vivi. Amen.



[a 1Kb] B. DOMINICA I POST PENTECOSTEN.

Benedicat vobis Dominus nostri oris alloquio, et cor vestrum sinceri amoris copulet nexu perpetuo. Amen.

[Col. 0873D] Floreatis rerum praesentium copiis justitia acquisitis, gaudeatis perenniter fructibus sincerissimae charitatis. Amen.

Tribuat vobis Dominus dona perennia, ut post tempora feliciter dilatata, percipiatis gaudia sempiterna. Amen.

Quod ipse.



B. DOMINICA II POST PENTECOSTEN.

Emundet Dominus conscientias vestras ab omni malitia, et repleat sanctificatione perpetua. Amen.

Vota vestra clementer intendat, et peccata omnia propitiatus indulgeat. Amen.

[Col. 0874A] Quae pie optatis, miseratus attribuat; et quae pavescitis, pius propugnator procul repellat. Amen.

Quod ipse.



B. DOMINICA III POST PENTECOSTEN.

Amoveat a vobis Dominus totius maculas simultatis, et imbuat vos muneribus purae dilectionis. Amen.

Subjuget a vobis reluctationem carnis et sanguinis, et opem conferat perpetuae castitatis. Amen.

Atque vos in praesenti saeculo diligere faciat, quod a coelestis paradisi haereditate non dividat. Amen.

Quod ipse.



B. DOMINICA IV POST PENTECOSTEN.

Sanctificet vos Domini gratia, et ab omni malo custodiat. Amen.

[Col. 0874B] Arceat a vobis omne quod malum est, et spiritus vestros corporaque purificet. Amen.

Alliget vos sibi vinculo charitatis, et pax ejus abundet in cordibus vestris. Amen.

Quod ipse.



B. DOMINICA V POST PENTECOSTEN.

Deus, qui est vita mortalium salusque peccatorum, auferat a vobis omnes maculas delictorum. Amen.

Induat vos decore virtutum, sanctificet mentes, purificet voluntates, et donet vobis sanctorum consortium angelorum. Amen.

Ut probabiles fide, et opere immaculati, perveniatis ad aeternam gaudiorum coelestium haereditatem. Amen.

[Col. 0874C] Quod ipse.



B. DOMINICA VI POST PENTECOSTEN.

Gratia sua vos Dominus locupletet, et coelesti benedictione multiplicet. Amen.

Ab omni vos adversitate defendat, et pia semper miseratione custodiat. Amen.

Petitiones vestras placatus intendat, et culparum omnium vobis veniam clementer attribuat. Amen.

Quod ipse.



B. DOMINICA VII POST PENTECOSTEN.

Benedictio vos Domini comitetur ubique, sibique semper vos faciat adhaerere. Amen.

Ipse vos sua benedictione salvificet, qui dignatus est plasmare potenter. Amen.

[Col. 0874D] Atque ita vos praestet feliciter vivere, ut coelestis beatitudinis efficiat cohaeredes. Amen.

Quod ipse.



B. DOMINICA VIII POST PENTECOSTEN.

Omnipotens Deus peccatorum vestrorum maculas expurget et sua vos benedictione illustret. Amen.

Repleat vos spiritualium donis virtutum, et perseverare faciat in bonis propositum vestrum. Amen.

Sicque humilitatem vestram benignus acceptet, ut suae vos pietatis remuneratione locupletet. Amen.

Quod ipse.



B. DOMINICA IX. POST PENTECOSTEN.
[Col. 0875A]

Benedictionis Domini gratia vos semper protegat et ab omni malo defendat. Amen.

Mundet vos ab omni crimine peccatorum, et sibimet placere faciat in aeternum. Amen.

Ibique vobis Dominus placatus occurrat, et suae benedictionis opem dignanter attribuat. Amen.

Quod ipse.



B. DOMINICA X. POST PENTECOSTEN.

Omnipotens Dominus adaperiat cor vestrum in lege sua, et humiliet animas vestras ad capienda mandata coelestia. Amen.

Quidquid vobis pro salute animarum vestrarum os mortalitatis nostrae enarrat, acceptum vobis pietas divina efficiat. Amen.

[Col. 0875B] Ut divinis sermonibus animati, cum eis qui pro vobis invigilant, ad aeternam beatitudinem mereamini pervenire illaesi. Amen.

Quod ipse.



B. DOMINICA XI POST PENTECOSTEN.

Concedat vobis Dominus praemium sincerissimae charitatis, ut cum omnibus semper in pace vivatis. Amen.

Inimicorum omnium insidias superetis et praesentem vitam sincerissime peragatis. Amen.

Sitis et jam a reatu conscientiae liberi, ut nihil metuatis in die judicii postfuturi. Amen.

Quod ipse [a 1Kb] .



B. IN NATALI S. JOANNIS BAPTISTAE.

Benedicat vobis omnipotens Deus B. Joannis Baptistae [Col. 0875C] intercessione, cujus hodie natalitia celebratis, concedatque ut cujus solemnia colitis, patrocinia sentiatis. Amen.

Illius obtentu ab omnibus adversis tueamini, et bonis omnibus perfruamini, qui adventum Redemptoris mundi necdum natus agnovit, matris sterilitatem nascendo abstulit, patris linguam natus absolvit. Amen.

Quatenus ipsius Agni, quem ille digito ostendit, cujus immolatione estis redempti, ita virtutum lanis vestiri, et innocentiam valeatis imitari, ut ei in aeternae patriae felicitate possitis adjungi. Amen.

Quod ipse.



B. IN NATALI APOSTOLORUM PETRI ET PAULI.

[Col. 0875D] Benedicat vobis omnipotens Deus, qui vos beati Petri saluberrima confessione in ecclesiasticae fidei fundavit soliditate. Amen.

Et quos beati Pauli sanctissima instruxit praedicatione, sua tueatur gratissima defensione. Amen.

Quatenus Petrus clave, Paulus sermone, utrique intercessione, ad illam vos certent patriam introducere, ad quam illi, alter cruce, alter gladio, hodierna die pervenere. Amen.

Quod ipse.



B. IN FESTIVITATE S. MARIAE.

Deus, qui per beatae Mariae virginis partum genus [Col. 0876A] humanum dignatus es redimere, sua vos dignetur benedictione locupletare. Amen.

Ejus semper et ubique patrocinia sentiatis, ex cujus intemerato utero auctorem vitae suscipere meruistis. Amen.

Et qui ad ejus celebrandam festivitatem hodierna die devotis mentibus convenistis, spiritualium gaudiorum et aeternorum praemiorum vobiscum munera reportetis. Amen.

Quod ipse.



B. DE MARTYRIO S. JOANNIS BAPTISTAE.

Deus, qui vos B. Joannis Baptistae concedit solemnia frequentare, tribuat vobis et eadem devotis mentibus celebrare, et suae benedictionis dona percipere. Amen.

[Col. 0876B] Et qui pro legis ejus praeconio carceralibus est retrusus in tenebris, intercessione sua a tenebrosorum operum vos liberet incentivis. Amen.

Et qui pro veritate, quae Deus est, caput non est cunctatus amittere, suo interventu ad caput vestrum, quod Christus est, faciat pervenire. Amen.

Quod ipse.



B. IN COMMEMORATIONE OMNIUM SANCTORUM.

Sanctae Dei genitricis Mariae, beatorumque spirituum atque omnium sanctorum suorum intercessionibus a periculis et reatibus eripiat, et protegat, et exuat vos Dominus. Amen.

Quatenus quorum solemnia veneramini, fidem et actus devotius imitemini, ut praemiorum beatitudinem aeternaliter consequi mereamini. Amen.

[Col. 0876C] Quod quia condigna passione nemo meretur, ille cujus miseratio nulla fine concluditur, multiplicatis vobis intercessoribus largiatur. Amen.

Quod ipse praestare dignetur, qui cum Patre et Spiritu sancto vivit et regnat Deus, per omnia saecula saeculorum. Amen.


Alia.

Per intercessionem supernorum civium custodiat vos Dominus rector angelorum. Amen.

Ut eorum tutela contra spiritales et carnales adversarios muniti, in numero filiorum Dei mereamini computari. Amen.

Qui per omnimoda certaminum genera, ejus ineffabili gratia pervenerunt ad coelestia regna. Amen.

[Col. 0876D] Quod ipse.


Alia.

Auctor et remunerator omnium bonorum, tribuat vobis societatem sanctorum suorum. Amen.

Qui vel bene creati in ejus amore perstiterunt vel culpa sua prolapsi, illius inaestimabili pietate surrexerunt. Amen.

Ut imitatione perfectorum Christicolarum, cohaeredes fiatis coelestium virtutum. Amen.

Quod ipse.


Alia.

Benedictionis suae vos Dominus omnipotens jugiter [Col. 0877A] rore perfundat, atque uberrimis gratiae suae donis locupletet. Amen.

Faciat quoque vos omnium simul sanctorum suorum semper intentos doctrinis, et infixos exemplis, nec non et ipsorum continuis tutos esse suffragiis. Amen.

Ut quorum hodie annua solemniter devotis mentibus festa celebratis in terris, eorumdem perpetuis mereamini collegiis inseparabiliter adunari in coelis Amen.

Quod ipse.


Item alia.

Omnipotens Deus, qui omnia pariter complectitur, cursum vitae vestrae propitius moderetur. Amen.

Ut ad beatorum spirituum stabilitatem per mandatorum [Col. 0877B] ipsius perveniatis observationem. Amen.

Quique sanctos suos martyrio fecit idoneos regno coelorum, vos paupertate spiritus faciat consortes eorum. Amen.

Quod ipse.



B. IN NATALI UNIUS APOSTOLI.

Deus, qui vos in apostolicis tribuit consistere fundamentis, benedicere vos dignetur beati apostoli sui N. intercedentibus meritis. Amen.

Defendatque vos a cunctis adversis, apostolicis praesidiis, qui vos eorum voluit ornari et munerari exemplis et documentis. Amen.

Quo per eorum intercessionem perveniatis ad aeternae patriae haereditatem, per quorum doctrinam tenetis fidei integritatem. Amen.

[Col. 0877C] Quod ipse.



B. IN NATALI UNIUS MARTYRIS.

Beati martyris sui N. intercessione vos Dominus benedicat et ab omni malo defendat. Amen.

Extendat in vos dexteram suae propitiationis, qui eum suscepit per supplicia passionis. Amen.

Quo ejus in coelo mereamini habere consortium, cujus devotis mentibus in terra celebratis triumphum. Amen.

Quod ipse.



B. IN NATALI PLURIMORUM MARTYRUM.

Benedicat vos Dominus beatorum martyrum suorum suffragiis, et liberet ab adversitatibus cunctis. Amen.

[Col. 0877D] Commendet vos intercessio gloriosa, quorum in conspectu ejus est mors pretiosa. Amen.

Ut sicut illi per diversa genera tormentorum coelestis regni sunt sortiti haereditatem, ita vos eorum mereamini consortium per operum exhibitionem. Amen.

Quod ipse.



B. IN NATALI UNIUS CONFESSORIS.

Omnipotens Deus det vobis copiam suae benedictionis, qui beatum N. sibi adscivit virtute confessionis. Amen.

Et qui illum fecit coruscare miraculis, vos exornet bonorum operum incrementis. Amen.

Quo ejus exemplis eruditi et intercessione muniti, [Col. 0878A] cujus depositionis diem celebratis, illi possitis in coelesti regione adjungi. Amen.

Quod ipse.



B. IN NATALI PLURIMORUM CONFESSORUM.

Sanctorum confessorum suorum N. meritis vos Dominus faciat benedici, et contra adversa omnia eorum intercessione muniri. Amen.

Eorum vos efficiat suffragio felices, quorum festivitatis diem celebratis ovantes. Amen.

Quo eorum imitantes exempla, ad coelestia pervenire possitis promissa. Amen.

Quod ipse.



B. IN NATALI UNIUS VIRGINIS.

Benedicat vobis Dominus qui beatae virgini N. concessit et decorem virginitatis, et gloriam passionis. [Col. 0878B] Amen.

Et cujus opitulatione illa meruit et sexus fragilitatem, et persequentium rabiem devincere, vos possitis et vestrorum corporum illecebras, et antiqui hostis machinamenta superare. Amen.

Quo sicut illa sexu fragili virile nisa est certamen adire, et post certamen de hostibus triumphare, ita vos in hac mortalitate viventes, valeatis et antiquum hostem devincere, et ad regna coelestia pervenire. Amen.

Quod ipse.



B. IN NATALI PLURIMORUM VIRGINUM.

Omnipotens Dominus, intercedentibus sanctis virginibus suis, vos dignetur benedicere, qui de antiquo [Col. 0878C] hoste non solum per vivos, verum etiam per feminas voluit triumphare. Amen.

Et qui illis voluit centesimi fructus donum decore virginatis et agone martyrii conferre, vos dignetur et vitiorum squaloribus expurgare, et virtutum lampadibus exornare. Amen.

Quatenus virtutum oleo, ita pectorum vestrorum lampades possint repleri, ut cum eis coelestis sponsi thalamum valeatis ingredi. Amen.

Quod ipse.



B. DE SANCTA TRINITATE.

Deus, ex quo sunt omnia, inspiret vobis desideria justa. Amen.

Deus, per quem sunt omnia, ingredi vos faciat per sua mandata. Amen.

[Col. 0878D] Deus, in quo sunt omnia, sanctificet vos tuitione sua. Amen.

Quod ipse praestare dignetur, qui, trinus et unus, cuncta bona inchoat, perficit et conservat, et conservata sine fine remunerat in saecula saeculorum. Amen.


Item alia.

Benedicat vos Deus Pater, ex quo omnia; benedicat vos Deus Filius, per quem omnia; benedicat Deus Spiritus sanctus, in quo omnia. Amen.

Benedicat vos trinus et unus Deus omni benedictione coelesti, sanctosque et puros efficiat in conspectu suo. Amen.

[Col. 0879A] Superabundent in vos divitiae gloriae ejus, vosque verbo veritatis instruat, Evangelio salutis erudiat, omniumque sanctorum charitate locupletet. Amen.

Quod ipse, etc., qui trinus.



BENEDICTIONES QUOTIDIANIS DIEBUS DICENDAE.

Benedicat vobis Dominus, et custodiat vos. Amen.

Illuminet faciem suam super vos, et misereatur vestri. Amen.

Convertat vultum suum ad vos, et donet vobis pacem. Amen.

Quod ipse.


Alia.

Omnipotens Deus sua vos clementia benedicat, et sensum vobis sapientiae salutaris infundat. Amen.

Catholicae fidei vos documentis enutriat, et in [Col. 0879B] sanctis operibus perseverabiles reddat. Amen.

Gressus vestros ab errore convertat, et viam vobis pacis et charitatis ostendat. Amen.

Quod ipse.


Alia.

Inclinet Dominus aurem suam ad preces vestrae humilitatis, et det vobis gratiam suae benedictionis, et praemium sempiternae salutis. Amen.

Semper et ubique Dominum propitium habeatis, et in ejus laudibus exsultetis. Amen.

Omnium peccatorum vestrorum vincula solvat, et ad gloriam sempiternam vos pervenire faciat. Amen.

Quod ipse.


Alia.

[Col. 0879C] Devotionem vestram Dominus dignanter intendat, et suae vobis benedictionis donum concedat. Amen.

Talique vos in praesenti saeculo subsidio muniat, ut paradisi vos in futuro habitatores efficiat. Amen.

Sicque corda vestra sanctificando benedicat, et benedicendo sanctificet, ut vobiscum, imo in vobis, eum jugiter habitare delectet. Amen.

Quod ipse.


Alia.

Det vobis Dominus munus suae benedictionis, et repleat vos Spiritu veritatis et pacis. Amen.

Quatenus sic per viam salutis devota mente curratis ut subripientium delictorum laqueos salubriter evadatis. Amen.

Sicque efficiamini in ejus supplicatione devoti, et [Col. 0879D] in mutua dilectione sinceri, ut ad coeleste regnum pervenire possitis securi. Amen.

Quod ipse.


Alia.

Concedat vobis Deus omnipotens munus suae benedictionis, qui vestrae est conscius infirmitatis. Amen.

Et qui vobis supplicandi tribuit affectum, tribuat consolationis auxilium. Amen.

Ut ab eo et praesentis et futurae vitae subsidia capiatis, cujus vos bonitate creatos esse creditis. Amen.


Alia.

Omnipotens Deus coelesti vos protectione circumdet, [Col. 0880A] et suae benedictionis dono locupletet. Amen.

Concedatque vobis ut qui in sola spe gratiae coelestis innitimini, coelesti etiam protectione muniamini. Amen.

Quatenus et in praesenti saeculo mortalis vitae solatia capiatis, et sempiterna gaudia comprehendere valeatis. Amen.

Quod ipse.


Alia.

Omnipotens Deus dexterae suae perpetuo vos circumdet auxilio, et benedictionum suarum repleat dono. Amen.

Ab omni vos pravitate defendat, et donis coelestibus exuberare concedat. Amen.

Quo corpore mundati ac mente, talem ei exhibeatis [Col. 0880B] servitutem, per quam suam consequi valeatis propitiationem. Amen.

Quod ipse.


Alia.

Purificet omnipotens Deus vestrorum cordium arcana, et benedictionis suae vobis tribuat incrementa. Amen.

Ab omnibus vitae praesentis periculis exuamini, et virtutum spiritalium ornamentis induamini. Amen.

Quo illius adjutorio fulti, sic ei serviatis in terris, ut ei conjungi valeatis in coelis. Amen.

Quod ipse.


Alia.

Omnipotens Deus universa a vobis adversa excludat, et suae super vos benedictionis dona propitiatus [Col. 0880C] infundat. Amen.

Corda vestra efficiat sacris intenta doctrinis, quo possint repleri beneficiis sempiternis. Amen.

Quatenus exsequenda intelligentes, et intellecta exsequentes, et inter adversa mundi inveniamini indemnes, et beatorum spirituum efficiamini cohaeredes. Amen.

Quod ipse.


Alia.

Omnipotens Deus dies vestros in sua pace disponat, et suae vobis benedictionis dona concedat. Amen.

Ab omnibus vos perturbationibus liberet, et mentes vestras in suae pacis tranquillitate consolidet. Amen.

Quatenus spei, fidei et charitatis gemmis ornati et [Col. 0880D] praesentem vitam transigatis illaesi, et ad aeternam perveniatis securi. Amen.

Quod ipse.



B. IN SYNODO.

Dominus messis et corporalis et spiritalis det vobis incrementa gratiae sacerdotalis. Amen.

Ut manu et lingua pauperes Christi recreantes, cum istis fiatis ovantes. Amen.

Et ad dexteram constituti participium percipiatis agni Dei. Amen.

Quod ejus dignatione fieri postulemus, qui quos ante saeculum praescivit et praedestinavit, et ante finem saeculi vocavit et justificavit, in fine saeculi glorificabit. Amen.


[Col. 0881A] Alia.

Cautos vos Dominus faciat contra peccata, a vobis vel a fratribus vestris admissa. Amen.

Ut illa non negligatis, sed studiose curare curetis. Amen.

Quatenus de lucro fraterno exsultetis cum Patre sempiterno. Amen.

Quod ipse praestare dignetur, cujus regnum et imperium sine fine permanet.


Item alia.

Qui dispersos Israel congregat, ipse vos hic et ubique custodiat. Amen.

Et non solum vos custodiat, sed et ovium suarum idoneos custodes efficiat. Amen.

Ut cum summo pastore Christo de gregum suorum [Col. 0881B] pastione gaudeatis in coelo. Amen.

Quod ipse, etc., qui cum Patre.



B. SUPER REGEM TEMPORE SYNODI.

Benedicat tibi Dominus custodiatque te, et sicut te voluit super populum suum constituere regem, ita et in praesenti saeculo felicem, et aeternae felicitatis tribuat esse consortem. Amen.

Clerum ac populum quem sua voluit opitulatione tua sanctione congregari, sua dispensatione, et tua administratione per diuturna tempora faciat feliciter gubernari. Amen.

Quatenus divinis monitis parentes, adversitatibus omnibus carentes, bonis omnibus exuberantes, tuo ministerio fideli amore obsequentes, et in praesenti saeculo pacis tranquillitate fruantur, et tecum aeternorum [Col. 0881C] civium consortio potiri mereantur. Amen.

Quod ipse.


Alia.

Omnipotens Deus qui te populi sui voluit esse rectorem, ipse te coelesti benedictione sanctificans, aeterni regni faciat esse consortem. Amen.

Concedatque tibi contra omnes fidei Christianae hostes visibiles atque invisibiles victoriam triumphalem, et pacis et quietis ecclesiasticae felicissimum te fieri longe lateque fundatorem. Amen.

Quatenus te gubernacula regni tenente, populus tibi subjectus, Christianae religionis jura custodiens, undique tutus, pace tranquilla perfruatur, et te concilio regum beatorum collocato, aeterna felicitate ibidem tecum pariter gaudere mereatur. Amen.

[Col. 0881D] Quod ipse.



B. IN ORDINATIONE EPISCOPI.

Omnipotens Deus, qui in populo suo ministerio utitur sacerdotum, conferat vobis suae propitiationis et benedictionis donum. Amen.

Quique me indignum, nullis existentibus meritis, sed gratuita sua pietate huic Ecclesiae praeesse voluit, suffragiis sanctorum suorum me ab omnibus vinculis peccatorum absolvat, sanctisque suis altaribus strenuum dignumque ministrum efficiat. Amen.

Quatenus per exempla sanctorum sacerdotum, qui in hac sede et in hoc ministerio ei placuerunt gradientes, gregemque commissum secundum suam voluntatem, [Col. 0882A] eo opitulante, regentes, ab omnium pastorum pastore Christo Domino praemia sanctis promissa una cum subditis percipere, et in electorum numero mereamur adjungi. Amen.

Quod ejus dignatione fieri postulemus.



B. IN ANNIVERSARIO PONTIFICIS.

Deus qui populis suis indulgendo consulit, et amore dominatur, det spiritum sapientiae quibus tradidit regimen disciplinae, ut de profectu sanctarum ovium fiant gaudia aeterna pastorum. Amen.

Et qui dierum nostrorum numerum temporumque mensuras majestatis suae potestate dispensat, propitius ad humilitatis nostrae respiciat servitutem, et pacis suae abundantiam temporibus nostris praetendat [Col. 0882B] et conservet. Amen.

Collatis quoque in me per gratiam suam propitietur muneribus, et quem fecit gradu episcopali sublimem, faciat operum perfectione sibi placabilem, atque in illum affectum dirigat cor plebis et praesulis, ut nec pastori obedientia gregis, nec gregi unquam desit cura pastoris. Amen.

Quod summa Trinitas praestare dignetur.



B. PRO ITER AGENTIBUS.

Dirigat iter vestrum Dominus in beneplacito suo, vobisque inseparabiliter benignissimus custos inhaereat. Amen.

Ducem vobis archangelum Raphaelem adhibeat, et omnem a vobis incommoditatem atque contrarietatem propitiatus amoveat. Amen.

[Col. 0882C] Desideriorum vestrorum pia vota clementer impleat, ut et hic bona consequi, et ad aeternam beatitudinem pervenire feliciter mereamini. Amen.

Quod ipse.



B. IN DEDICATIONE ECCLESIAE.

Omnipotens Deus qui vos hodierna die ad dedicationem istius aulae dignatus est adunare, ipse vos coelesti benedictione dignetur locupletare. Amen.

Quod ipse.

Concedatque vobis fieri templum suum et habitaculum Spiritus sancti, qui proprium Filium suum Dominum nostrum Jesum Christum pro vobis elegit immolari. Amen.

Quatenus mente et corpore purificati, habitatorem [Col. 0882D] Deum in vobismetipsis semper habere possitis, et aeternae beatitudinis haereditatem cum sanctis et electis possidere valeatis. Amen.

Quod ipse.



B. IN DEDICATIONE VIOLATAE ECCLESIAE.

Benedicat et custodiat vos omnipotens Dominus, domumque hanc sui sancti muneris praesentia illustret, atque suae pietatis oculos super eam die ac nocte dignetur aperire. Amen.

Concedatque propitius ut omnes qui ad dedicationem hujus basilicae devote convenistis, intervenientibus omnibus sanctis, veniam hic peccatorum vestrorum accipere mereamini. Amen.

Quatenus gratia Dei vos ipsi templum sancti Spiritus [Col. 0883A] efficiamini, et in ipso Deo jugiter delectemini habitare. Amen.

Quod ipse.



B. IN ANNIVERSARIO DEDICATIONIS ECCLESIAE.

Omnipotens Deus, qui vos annua hujus templi dedicatione dignatus est laetificare, ipse vos aeterna benedictione dignetur sanctificare. Amen.

Concedatque vos mente et corpore castificatos, fieri proprium templum et habitaculum Spiritus sancti sempiternum. Amen.

Quatenus tali habitatore gaudentes, et Spiritu sancto ferventes, inter mundana discrimina semper coelestia desideretis, et ad haec quandoque possidenda pervenire possitis. Amen.

Quod ipse.



B. IN TRIDUANO JEJUNIO.
[Col. 0883B]

Die primo.

Deus, qui operatur in sanctis suis et velle et perficere pro bona voluntate, devotionem vestram ad exsequendam salutaris abstinentiae medicinam sua excitet miseratione et corroboret benedictione. Amen.

Quique castigat omnem filium quem recipit, non vos patiatur in flagellis quae meremur impatientiae vitio titubare, sed ad suam faciat pietatem humili supplicatione confugere. Amen.

Et qui fragilitatem humanae mutabilitatis, utpote creator, agnoscit, auxilium suum bonis inchoationibus vestris accommodet, ut ipso duce, quo incitatore, [Col. 0883C] quae ad veram salutem pertinent, peragatis. Amen.

Quod ipse.


[Col. 0884A] Die secundo.

Omnipotens Deus, qui Ninivitarum culpas ita ferire disposuit, ut potius eligeret misereri conversis, vos benedictione sua ditatos, digne faciat poenitere quod male gessistis, et largiatur praemia quae pie desideratis. Amen.

Concedatque humilitati vestrae ut ita corpora, amplectendo parcimoniam, ab epularum deliciis abstineant, quatenus mentes vestrae esurientes et sitientes justitiam, ab illecebris male blandientium jejunent vitiorum. Amen.

Accedant corda vestra timore casto et amore perfecto, ut evadatis mala reis timenda et adipiscamini bona perennia beatis speranda. Amen.

Quod ipse.


[Col. 0884B] Die tertio.

Misericors et miserator Dominus, benignissimus humanae salutis amator, sua benedictione vos in bono confirmet, et ad aeternae beatitudinis perfectionem vota vestra perducat. Amen.

Atque temporalium injurias afflictionum, quae pro excessibus vestris necessaria disciplinae emendationis provisione irrogat, ita modificet, ut et adversa per fortitudinem animi sufferre possitis, et prospera sine mentis enervatione in gratiarum actionem vertatis. Amen.

Convertat luctum vestrum in gaudium spiritale, et ita vos in se credere, de se sperare, se amare concedat, ut specie acrae [f. sacrae] atque aeternae visionis suae vos perfectione beatificet ac coronet. [Col. 0884C] Amen.

Quod ipse.




[Col. 0883]
PRAEFATIONES ANTIQUAE PER ANNI CIRCULUM.





PAMELII MONITUM.

[Col. 0883D] Has quoque Praefationes Sacramentorum libro adjecisse se scribit Grimaldus abbas. »Praefationes porro, inquit, in fine hujus posuimus codicis, ut ab his quibus placent charitate suscipiantur et canantur. Ab his vero qui eas intelligunt, nec tamen delectantur, nec non et ab his qui eas volunt, nec tamen intelligunt, poscimus ut nec assumantur nec canantur.« Quarum tamen Praefationum plerasque mea quidem sententia, Grimaldo et ipso D. Gregorio vetustiores esse, imo Gelasianas et Ambrosianas complures, ut credam vel illud me movit quod harum nonnullas inter Ambrosianas repererim, usque adeo ut eas esse duntaxat Grimaldi aut Alcuini mihi persuadeam quas uncis inclusimus. Caeteras ex earum numero esse censeo de quibus ad episcopos Germaniae et Galliae scribit D. Gregorii decessor Pelagius II, cum Praefationem quotidianam, caeteris praetermissis, novem tantummodo praefationibus secundum antiquum Romanum ordinem commutandam [Col. 0884C] esse statuit, scilicet in Natale Domini, Epiphania, Pascha, Ascensione, Pentecoste, item de S. [Col. 0884D] Trinitate, de Apostolis, de sancta Cruce, et de jejunio quadragesimali. Quibus postea (teste Radolpho loco saepe citato) Urbanus II, in concilio Placentiae celebrato, decimam de Virgine addidit anno 1095. Neque vero propterea supprimendas quis dixerit; nihil obstat quominus ex devotione privatim legantur, dnmmodo in publico missae sacrificio praetermittantur; et cum de antiquitate illorum constet, non uno certe loco fidem catholicam contra adversarios asserunt. Ambrosianis, ut credimus, et Gelasianis Praefationibus A et G litteras, ac iis quas ex mss. codicibus recens edidimus, Ms. praenotavimus.



PRAEFATIONES DE TEMPORE.



IN VIGILIA NATIVITATIS DOMINI.

(Ambr.) Aeterne Deus. Per Christum Dominum [Col. 0885A] nostrum. Cujus hodie, etc., ut videre est inter Ambrosianas.


In media nocte.

(Gelas.) Per Christum Dominum nostrum. Cujus divinae nativitatis potentiam ingenita virtutis tuae genuit magnitudo. Quem semper Filium et ante tempora aeterna genitum, quia tibi pleno atque perfecto, aeterni Patris nomen non defuit, praedicamus: et honore, majestate, atque virtute, aequalem tibi cum Spiritu sancto confitemur, et in trino vocabulo, unicam credimus majestatem. Et ideo cum angelis.


In crepusculo lucis.

(A.) Aeterne Deus. Quia nostri Salvatoris, etc., ut videre est inter Ambrosianas.


In die sancto.

[Col. 0885B] (G.) Aeterne Deus. Quia per incarnati Verbi mysterium, nova mentis nostrae oculis lux tuae claritatis infulsit ut, dum visibiliter Deum cognoscimus, per hunc in invisibilium amorem rapiamur. Et ideo.


Alia.

(Ms.) Aeterne Deus. Tuae laudis hostiam jugiter immolantes, cujus figuram Abel justus instituit, agnus quoque legalis ostendit, celebravit Abraham, Melchisedech sacerdos exhibuit, ut verus agnus et aeternus pontifex, hodie natus Christus implevit.



IN DIE S. STEPHANI.

(G.) Aeterne Deus. B. Stephani, Levitae simul et martyris, natalitia recolentes, qui fidei, qui sacrae militiae, qui dispensationis et castitatis egregiae, qui [Col. 0885C] praedicationis mirabilisque constantiae, qui confessionis ac patientiae nobis exempla veneranda proposuit. Et ideo nativitatem Filii tui merito prae caeteris passionis suae festivitate prosequitur, cujus gloriae sempiternae primus martyr occurrit. Et ideo.



IN DIE S. JOANNIS EVANGELISTAE.

(G.) Aeterne Deus. Beati apostoli tui et evangelistae Joannis veneranda natalitia recensentes, qui Domini Jesu Christi Filii tui vocationis suscepta, terrenum respuit patrem, ut posset invenire coelestem; adeptus in regno coelorum sedem apostolici culminis qui tantum retia carnalia contempserat genitoris: quique ab unigenito Filio tuo familiariter est dilectus, et immensae gratiae muneribus approbatur, ut eum idem Dominus in cruce jam positus, vicarium [Col. 0885D] suae matri virgini filium subrogaret, quatenus beatae genitricis integritati, probati dilectique discipuli virginitas deserviret. Nam et in coenae mysticae sacrosancto convivio, super ipsum vitae fontem aeternum, scilicet pectus recubuerat Salvatoris, de quo perenniter manantia coelestis hauriens fluenta doctrinae, tam profundis ac mysticis revelationibus est imbutus, ut omnem transgrediens creaturam, excelsa mente respiceret, et evangelica voce proferret, quod: In principio erat Verbum, et Verbum erat apud Deum et Deus erat Verbum. Et ideo, etc.



IN DIE SANCTORUM INNOCENTIUM.

Aeterne Deus. Et in pretiosis mortibus parvulorum, [Col. 0886A] quos propter nostri Salvatoris infantiam bestiali saevitia Herodes funestus occidit, immensa clementiae tuae dona praedicare. In quibus fulget sola magis gratia quam voluntas, et clara est prius confessio quam loquela, ante passio quam membra idonea passioni. Existunt enim testes Christi, qui ejus nondum fuerunt agnitores. O infinita benignitas! o ineffabilis misericordia, quae pro suo nomine trucidatis, meritum aeternae gloriae, perire non patitur, et imputatur corona martyrii. Et ideo.



DOMINICA I POST NATALE.

(G.) Aeterne Deus. Et sursum cordibus erectis divinum adorare mysterium: ut quod magno munere Dei geritur, magnis Ecclesiae gaudiis celebretur. Quoniam humana conditio, vetere terrenaque [Col. 0886B] lege cessante, nova coelestique substantia mirabiliter restaurata profertur. Per Christum Dominum nostrum. Per quem.



OCTAVA NATIVITATIS DOMINI.

(G.) Aeterne Deus. Per Christum Dominum nostrum. Cujus hodie circumcisionis diem, et nativitatis octavum celebrantes, tua, Domine, mirabilia veneramur. Quia quae peperit, et virgo et mater est; qui natus est, et infans et Deus est. Merito coeli locuti sunt, angeli gratulati, pastores laetati, magi invitati, reges turbati, parvuli gloriosa passione coronati. Et ideo.



IN VIGILIA EPIPHANIAE.

(G.) Aeterne Deus. Et te laudare mirabilem Deum [Col. 0886C] in omnibus operibus tuis, quibus sacratissima regni tui mysteria revelasti. Hanc etenim festivitatem Dominicae apparitionis index stella praecessit, quae natum in terra coeli Dominum, magis stupentibus untiaret: ut manifestandus mundo Deus et coelesti denuntiaretur indicio, et temporaliter procreatus, signorum temporalium ministerio panderetur. Et ideo.



IN EPIPHANIA DOMINI.

(G.) Aeterne Deus. Quia notam fecisti in populis misericordiam tuam, et salutare tuum cunctis gentibus declarasti, hodiernum eligens diem, in quo adorandam veri regis infantiam, excitatos de remotis partibus magos, clarior caeteris sideribus stella perduceret, et coeli ac terrae Dominum corporaliter [Col. 0886D] natum radio suae lucis ostenderet. Et ideo.


Alia.

(G.) Aeterne Deus. Qui cum Unigenitus tuus in substantia nostrae mortalitatis apparuit, in nova nos immortalitatis suae luce reparavit. Et ideo.



IN FESTO PURIFICATIONIS SANCTAE MARIAE.

(G.) Aeterne Deus. Quia per incarnati Verbi mysterium, nova mentis, etc., ut in natali Domini.



DOM. II POST NATALEM DOMINI.

(G.) Aeterne Deus. Qui peccato primi parentis hominem a salutis finibus exsulantem, pietatis indulgentia ad veniam vitamque revocasti, mittendo [Col. 0887A] nobis unigenitum Filium tuum Dominum et Salvatorem nostrum.



DOM. I POST THEOPHANIAM.

Aeterne Deus. Quia cum Unigenitus tuus in substantiae nostrae mortalitatis apparuit, etc.



DOM. II POST THEOPHANIAM.

(A.) Aeterne Deus. Semperque virtutes et laudes tuas labiis exsultationis effari, etc., ut supra inter Ambrosianas.



DOM. III POST THEOPHANIAM.

(A.) Aeterne Deus. Et te in omni tempore collaudare, et benedicere, quia in te vivimus, etc., ut inter Ambrosianas.



DOM. IV POST THEOPHANIAM.

[Col. 0887B] Aeterne Deus. Qui genus humanum praevaricatione sua in ipsius originis radice damnatum, per florem virginalis uteri reddere dignatus es absolutum, ut hominem quem unigenitum creaveras, per Filium tuum Deum et hominem recreares. Et diabolus qui Adam in fragili carne devicerat, conservata justitia, a Deo carne vinceretur assumpta. Per quem majest.



DOM. V POST THEOPHANIAM.

(A.) Aeterne Deus. Ut tibi hanc immolationis hostiam offerre, quae salutifero, etc., ut inter Ambrosianas.


Alia.

(Ms.) Qui per peccatum primi parentis hominem [Col. 0887C] a salutis finibus exsulantem, pietatis indulgentia ad veniam vitamque revocasti, mittendo nobis unigenitum tuum Jesum Christum Salvatorem nostrum.



DOM. VI POST THEOPHANIAM.

(G.) Aeterne Deus. Ad cujus immensam pertinet gloriam, ut non solum mortalibus tua pietate succurreres, sed de ipsa etiam mortalitate nostra nobis remedium provideres, et perditos quosque, unde perierant, inde salvares. Per Christum.



DOM. IN SEPTUAGESIMA.

Aeterne Deus. Quia per ea quae conspiciuntur, instruimur, quibus modis ad invisibilia tendere debeamus. Denique admonemur, anni ducente successu, de praeteritis ad futura, de vetustate ad novitatem [Col. 0887D] vitae transire, ut terrenis sustentationibus expediti, coelestis doni capiamus desiderabilius ubertatem: et per eum cibum, qui beneficiis praerogatur alterius, perveniamus ad victum sine fine mansurum, Jesum Christum Dominum nostrum. Per quem.



DOM. IN SEXAGESIMA.

Aeterne Deus. Qui rationabilem creaturam, ne temporalibus dedita bonis, ad praemia sempiterna non tendat, ea dispensatione dignaris erudire, ut nec castigatione deficiat, nec prosperitatibus insolescat, sed hoc potius fiat ejus gloriosa devotio, quod [Col. 0888A] nullis adversitatibus obruta superetur. Per Christum.



DOM. IN QUINQUAGESIMA.

Aeterne Deus. Et majestatem tuam cernua [id est continua] devotione exorare, ut modulum terrenae fragilitatis aspiciens, non in ira tua pro nostra pravitate nos arguas, sed immensa clementia tua purifices, erudias, consoleris. Qui cum sine te nihil possimus facere quod tibi sit placitum, tua nobis gratia sola praestabit ut salubri conversatione vivamus. Per Christum Dominum nostrum. Per quem.



FERIA III IN CAPITE JEJUNII.

(G.) Aeterne Deus. Qui corporali jejunio vitia comprimis, mentem elevas, virtutem largiris et praemia. Per Christ.



FERIA V.
[Col. 0888B]

Aeterne Deus. Quoniam ista festa remeant, quibus nostrae mortalitati procuratur immortale commercium, ac temporali vitae subrogatur aeternitas: et de peccati poena, peccata mundantur, mirisque modis conficitur de perditione salvatio: ut status conditionis humanae, qui per felicitatis insolentiam venit ad tristitiam, humilis et modestus ad aeterna gaudia redeat per moerorem. Per Christ.



FERIA VI.

Aeterne Deus. Et majestatem tuam suppliciter deprecari, ut intelligentiae nobis spiritum benignus infundas, quo vel ipsi rationabiliter agenda cernamus, vel eis qui inutilia sentiunt, indicemus esse censendum: [Col. 0888C] nec studia nostra sectemur, sed offerentibus meliora subdamur. Quoniam haec apud te sapientia est, quae non suis inhaeret vitiis, sed undecunque prolatam diligit veritatem. Per Christ.



SABBATO.

Aeterne Deus. Et majestatem tuam suppliciter deprecari, ut mentem nostram tibi placitam benignus efficias: quae non tantum speciem bonitatis ostendat, sed justitiae fructibus illuminata clarescat, tuaeque semper dedita majestati, beneficia desiderata percipiat. Qui necessariis prosequi muneribus non omittis, quos tuo cultui praestiteris convenienter intentos. Per Christ.



DOM. I IN QUADRAGESIMA. [a 1Kb]

(A.) Aeterne Deus. Per Christum Dominum nostrum. [Col. 0888D] Qui continuatis quadraginta diebus et noctibus hoc jejunium non esuriens dedicavit; postea enim esuriit, non tam cibum hominum, quam salutem. Nec escarum saecularium epulas concupivit, sed animarum desideravit potius sanctitatem. Cibus namque ejus est redemptio populorum. Cibus ejus est totius bonae voluntatis affectus. Qui nos docuit operari non solum cibum, qui terrenis dapibus apparatur; sed etiam eum qui divinarum Scripturarum lectione percipitur. Per quem majest.



FERIA II.

(A.) Aeterne Deus. Qui das escam omni carni, et [Col. 0889A] nos non solum carnalibus, sed etiam spiritualibus escis reficis: ut non in solo pane vivamus, sed in omni verbo tuo vitalem habeamus alimoniam, nec tantum epulando, sed etiam jejunando pascamur. Nam ut dapibus et poculis corpora, sic jejuniis et virtutibus animae saginantur. Magnam in hoc munere salubritatem mentis et corporis contulisti, quia jejunium nobis venerabile dedicasti, ut ad paradisum, de quo non abstinendo cecidimus, jejunando solemnius redeamus. Per Christ.



FERIA III.

Aeterne Deus. Per Christum Dominum nostrum. In quo jejunantium fides alitur, etc., ut supra Dom. I Quadrag. Ambros.



FERIA IV.

[Col. 0889B] (A.) Aeterne Deus. Qui in alimentum corporis humani frugum copiam produci jussisti, et in alimentum animarum jejunii nobis medicinam indidisti. Te itaque supplices invocamus, ut tibi sit acceptabile jejunium nostrum, et nos a cibis jejunantes a peccatis absolvas. Per Christum.



FERIA V.

(A.) Aeterne Deus. Quia competenter atque salubriter religiosa sunt nobis instituta jejunia, ut corporeae jucunditatis immoderatas coerceamus illecebras: ut terrenae delectationis insolentia refrenata, purior atque tranquillior appetitus ad coelestia contemplanda mysteria fidelium reddatur animarum. Per Christ.



FERIA VI.

[Col. 0889C] Aeterne Deus. Qui jejunii observatione et eleemosynarum gratissima largitione nos docuisti nostrorum remedia consequi peccatorum. Unde tuam imploramus clementiam, ut his observationibus, et caeteris bonorum operum exhibitionibus muniti, ea operemur quibus ad aeterna gaudia consequenda et spes nobis suppetat et facultas. Per Christ.



SABBATO [a 1Kb] .

(A.) Aeterne Deus. Illuminator et redemptor animarum nostrarum, qui nos per primum Adam, abstinentiae lege violata, paradiso ejectos, fortioris jejunii remedio ad antiquae patriae beatitudinem per gratiam revocasti, nosque pia institutione docuisti quibus observationibus a peccatis omnibus liberemur. [Col. 0889D] Per Christ. Per quem.



DOM. II IN QUADRAGESIMA.

(G.) Aeterne Deus. Et majestatem tuam suppliciter exorare, ut mentibus nostris medicinalis observantiae munus infundas; et qui negligentibus etiam subsidium ferre non desinis, beneficia praebeas potiora devotis. Per Christ.



FERIA II.

(A.) Aeterne Deus. Et pietatem tuam supplici devotione deposcere, ut jejunii nostri oblatione placatus, et peccatorum nobis concedas veniam, et nos a noxiis liberes insidiis. Per Christ.



FERIA III.
[Col. 0890A]

Aeterne Deus. Qui ob animarum medelam jejunii devotione corpora castigari praecepisti, concede, quaesumus, ut corda nostra ita pietatis tuae valeant exercere mandata, ut ad tua mereamur, te opitulante, pervenire promissa. Per Christ.



FERIA IV.

(A.) Aeterne Deus. Per Christum Dominum nostrum. Per quem humani generis reconciliationem mirabili dispensatione operatus es: praesta, quaesumus, ut sancto purificati jejunio, et tibi toto corde simus subjecti, et inter mundanae pravitatis insidias, te miserante, perseveremus illaesi. Per quem majest.



FERIA V.

[Col. 0890B] (A.) Aeterne Deus. Et tuam cum celebratione jejunii pietatem devotis mentibus obsecrare, ut qui peccatis ingruentibus malorum pondere premimur, et a peccatis omnibus liberemur, et libera tibi mente famulemur. Per Christ.



FERIA VI.

Aeterne Deus. Qui delinquentes perire non pateris, sed ut ad te convertantur, et vivant, hortaris: poscimus itaque pietatem tuam, ut a peccatis nostris tuae severitatis suspendas vindictam, et nobis optatam misericorditer tribuas veniam. Nec iniquitatum nostrarum moles te provocet ad ultionem, sed jejunii observatio et morum emendatio te flectat ad peccatorum nostrorum remissionem. Per Christ.



SABBATO.
[Col. 0890C]

(A.) Aeterne Deus. Et tuam jugiter exorare clementiam, ut mentes nostras, quas conspicis terrenis affectibus praegravari, medicinalibus tribuas jejuniis exonerari, ut pro afflictione corporum proveniat nobis robur animarum. Per Christ.



DOM. III IN QUADRAGESIMA.

Aeterne Deus. Et te suppliciter exorare, ut cum abstinentia corporali, mens quoque nostra sensus declinet illicitos: et quae terrena delectatione carnalibus epulis abnegamus, humanae voluntatis pravis intentionibus amputemus: quatenus ad sancta sanctorum fideliter salubriterque capienda competenti jejunio valeamus aptari. Tanto nobis certi propensius jugiter adfutura, quanto fuerimus eorum institutionibus [Col. 0890D] gratiores. Per Christ.



FERIA II.

(A.) Aeterne Deus. Et clementiam tuam cum omni supplicatione precari, ut per hanc jejuniorum observationem crescat nostrae devotionis affectus: quatenus, te auxiliante, et ab humanis semper retrahamur excessibus, et monitis inhaerere valeamus, te largiente, coelestibus. Per Christ.



FERIA III.

(A.) Aeterne Deus. Qui peccantium non vis animas perire, sed culpas: et peccantes non semper continuo judicas, sed ad poenitentiam provocatos [Col. 0891A] exspectas: averte, quaesumus, a nobis quam meremur iram, et quam optamus, super nos effunde clementiam: ut, sacro purificati jejunio, electorum tuorum mereamur ascisci collegio. Per Christ.



FERIA IV

(A.) Aeterne Deus. Tuamque misericordiam suppliciter exorare ut jejuniorum nostrorum sacrosancta mysteria tuae sint pietati semper accepta: concedasque ut quae [quorum] corpora abstinentiae observatione macerantur, mentes quoque virtutibus et coelestibus institutis exornentur. Per Christ.



FERIA V.

(A.) Aeterne Deus. Et tuam immensam clementiam supplici voto deposcere, ut nos famulos tuos et jejunii maceratione castigatos, et caeteris bonorum [Col. 0891B] operum exhibitionibus eruditos, in mandatis tuis facias perseverare illaesos, sicque praesentibus subsidiis consolemur, quatenus ad aeterna gaudia pertingere mereamur. Per Christ.



FERIA VI [a 1Kb] .

(A.) Aeterne Deus. Per Christum Dominum nostrum. Qui ad insinuandum humilitatis [humanitatis] suae mysterium, fatigatus resedit ad puteum. Qui a muliere Samaritana aquae sibi petiit porrigi potum, qui in ea creaverat fidei donum: et ita ejus sitire dignatus est fidem, ut dum ab ea aquam peteret, in ea ignem divini amoris accenderet. Imploramus itaque tuam immensam clementiam, ut contemnentes tenebrosam profunditatem vitiorum, et [Col. 0891C] relinquentes noxiarum hydriam cupiditatum, et te qui fons vitae et origo es bonitatis, semper sitiamus, et jejuniorum nostrorum observatione tibi placeamus. Per quem.



SABBATO.

(A.) Aeterne Deus. Qui jejunii Quadragesimalis observationem in Moyse et Elia dedicasti, et in unigenito Filio tuo, legis et prophetarum, nostrorumque omnium Domino exornasti. Tuam igitur immensam bonitatem supplices exposcimus, ut quod ille jugi jejuniorum complevit continuatione, nos adimplere valeamus illius adjuti largissima miseratione; et adimplentes ea quae praecepit, dona percipere mereamur quae promisit. Per quem.



DOM. IV IN QUADRAGESIMA

[Col. 0891D] (A.) Aeterne Deus. Et te Creatorem omnium de praeteritis fructibus glorificare, et de futuris suppliciter exorare, ut cum de perceptis non invenimur ingrati, de percipiendis non judicemur indigni; sed exhibito toties solemni jejunio, cum subsidiis corporalibus profectum quoque capiamus animarum. Per Christ.



FERIA II.

(A.) Aeterne Deus. Et tuam suppliciter misericordiam implorare, ut exercitatio veneranda jejunii salutaris, nos a peccatorum nostrorum maculis purgatos reddat, et ad supernorum civium societatem perducat. [Col. 0892A] Et ut hic devotorum actuum sumamus augmentum, et illic aeternae beatitudinis percipiamus emolumentum. Per Christ.



FERIA III.

Aeterne Deus. Per mediatorem Dei et hominum, Jesum Christum Dominum nostrum, Qui, mediante die festo, ascendit in templum docere, qui de coelo descendit, mundum ab ignorantiae tenebris liberare. Cujus descensus genus humanum doctrina salutari instituit, mors a perpetua morte redemit, ascensio ad coelestia regna perduxit. Per quem te, summe Pater, poscimus ut ejus institutione edocti, salutaris parcimoniae devotione purificati, ad tua perveniamus promissa securi. Per quem majestatem.



FERIA IV.
[Col. 0892B]

(A.) Aeterne Deus. Per Christum Dominum nostrum. Qui illuminatione suae fidei tenebras expulit mundi, et genus humanum quod primae matris uterus profuderat caecum, incarnationis suae mysterio reddidit illuminatum, fecitque filios adoptionis, qui tenebantur vinculis justae damnationis. Per ipsum te petimus, ut tales in ejus inveniamur justissima examinatione, quales facti sumus in lavacri salutaris felicissima regeneratione: ut ejus incarnationis medicamine imbuti, sacrosancti lavacri ablutione loti, parcimoniae devotione ornati, ad aeterna gaudia perveniamus illaesi. Per quem majestatem.



FERIA V.

(A.) Aeterne Deus. Cujus bonitas hominem condidit, [Col. 0892C] justitia damnavit, misericordia redemit. Te humiliter exoramus, ut sicut per illicitos appetitus a beata regione decidimus, sic ad aeternam patriam per abstinentiam redeamus: sicque moderetur tua miseratione nostra fragilitas, ut et transitoriis subsidiis nostra sustentetur mortalitas, et per bonorum operum incrementa beata acquiratur immortalitas. Per Christum.



FERIA VI.

Aeterne Deus. Per Christum Dominum nostrum. Qui est Deus aeternus, lux indeficiens, claritas sempiterna. Qui hic sequaces suos in luce praecepit ambulare, ut noctis aeternae valeant caliginem evadere et ad lucis patriam feliciter pervenire. Qui per humilitatem assumptae humanitatis Lazarum flevit, per [Col. 0892D] divinitatis potentiam vitae reddidit. Genusque humanum, quadrifida peccatorum mole obrutum, ad vitam reduxit. Per quem petimus jejunii observatione a peccatorum nostrorum nexibus solvi, aeternae vitae felicitati reddi, et in sanctorum coetibus connumerari.



SABBATO.

(A.) Aeterne Deus. Misericordiae dator, et totius auctor bonitatis. Qui jejuniis, orationibus et eleemosynis peccatorum remedia et virtutum omnium tribuis incrementa. Te humili devotione precamur, ut qui ad haec agenda saluberrimam dedisti [Col. 0893A] doctrinam, ad complenda indefessam tribuas efficaciam; ut obedienter tua exsequentes praecepta, feliciter tua capiamus promissa. Per Christum.



DOMINICA V IN PASSIONE DOMINI [a 1Kb] .

(A.) Aeterne Deus. Majestatem tuam propensius implorantes ut, quanto magis dies salutiferae festivitatis accedit, tanto devotus ad ejus digne celebrandum proficiamus paschale mysterium. Per Christum.



FERIA II.

(G.) Aeterne Deus. Te suppliciter exorantes, ut sic nostra sanctificentur jejunia, quo cunctorum nobis peccatorum proveniat indulgentia; quatenus, appropinquante unigeniti Filii tui passione, bonorum operum tibi placeamus exhibitione. Per eumdem [Col. 0893B] Christum.



FERIA III.

Aeterne Deus. Et te devotis mentibus supplicare, ut nos interius exteriusque restaures, et percimonia salutari a peccatorum sordibus purges. Et quos illecebrosis delectationibus non vis impedire, spiritualium virtutum facias vigore muniri: et sic in rebus transitoriis foveas, ut perpetuis inhaerere concedas. Per Christum.



FERIA IV.

Aeterne Deus. Et te supplici devotione exorare, ut per jejunia quae sacris institutis exsequimur, a cunctis reatibus emundari mereamur: tuamque valeamus percipere propitiationem, qui praeparamur [Col. 0893C] ad celebrandam unigeniti Filii tui passionem. Per quem majestatem.



FERIA V.

Aeterne Deus. Qui sic nos tribuis solemnitate tibi deferre, jejunium, ut indulgentiae tuae speremus nos percipere subsidium. Sic nos instruis ad celebranda paschalia festa, ut per haec acquiramus gaudia sempiterna. Per Christum.



FERIA VI.

(G.) Aeterne Deus. Cujus nos misericordia praevenit, ut bene agamus; subsequitur, ne frustra agamus; accendit intentionem, qua ad bona opera peragenda inardescamus; tribuit efficaciam, qua haec ad perfectum perducere valeamus. Tuam ergo clementiam [Col. 0893D] indefessis vocibus obsecramus, ut nos jejunii victimis a peccatis mundatos, ad celebrandam anigeniti Filii tui Domini nostri passionem facias devotos. Per quem majestatem.



SABBATO.

(G.) Aeterne Deus. Cujus nos fides excitat, spes erigit, charitas jungit; cujus miseratio gratuita purificat, quos conscientiae reatus accusat. Te igitur cum interno rugitu deprecamur, ut carnalis alimoniae refrenatione castigati, ad celebrandum paschale mysterium inveniamur idonei. Per Christum. Per quem.


[Col. 0894A] Ante missarum solemnia, inter benedictiones ramorum.

[b 1Kb] Aequum et salutare. Te, Domine, inter caetera mirabilium tuorum praecepta laudare et benedicere, qui Lamech, semen justum, dedisti Noe, cui revelasti per spiritum aquas diluvii futuras cognoscere. Cujus arcam ad nostram salutem testatur Ecclesia, de qua emissa columba volans, spiritales solivae fructuosum ramusculum retulit, quam ad se revertentem Noe gaudens suscepit. De cujus rami unctione Jacob electus, titulum erexit, Domino votum vovit, et oleum desuper fudit [Haec est indicio rami illius manantis] manantis de coelis gratiae, sua et populi vasa replentis, Haec est gratia, quae et viduam benedixit in oleo; haec est indicio rami illius plantati [Col. 0894B] secus decursus aquarum, cujus folium non defluit, per quod quotidie per lavacrum baptismatis Ecclesia procreatur, et nostra delentur peccata. Haec est tua, Domine, plantatio bona valde, et tu es vita et resurrectio mortuorum, qui quatriduanum Lazarum resuscitasti a mortuis. Propterea et turba cum ramis palmarum obvians tibi, clamabat: Hosanna, benedictus qui venit in nomine Domini rex Israel. Quapropter quaesumus, Domine, clementiam tuam ut nos famulos tuos, qui hujus rei gratiam et fidem veritatis percepimus, eruas de ore inferni, et adjutorium nobis gratiae tuae tribuere digneris, ut juste et pie sancteque viventes, cum electis et sanctis tuis facias habere consortium. Per eumdem.



DOMINICA IN PALMIS.

[Col. 0894C] Aeterne Deus. Per Christum Dominum nostrum. Per quem nobis indulgentia largitur, et pax omne saeculum praedicatur, traditur cunctis credentibus disciplina, ut sanctificatos nos possit dies venturus excipere. Et ideo cum ang.



FERIA II.

(A.) Aeterne Deus. Per Christum Dominum nostrum. Cujus nos humanitas colligit, humilitas erigit, traditio absolvit, poena redimit, crux salvificat, sanguis emaculat, caro saginat. Per quem te, summe Pater, cum jejuniorum obsequio obsecramus ut ad ejus celebrandam passionem purificatis mentibus accedamus. Per quem.



FERIA III.

[Col. 0894D] (A.) Aeterne Deus. Per Christum Dominum nostrum. Cujus salutiferae passionis et gloriosae resurrectionis dies appropinquare noscuntur, in quibus et antiqui hostis superbia triumphatur, et nostrae redemptionis celebratur mysterium. Unde poscimus tuam immensam clementiam ut sicut in eo solo consistit totius nostrae salvationis summa, ita per eum tibi sit jejuniorum et actuum nostrorum semper victima grata. Per quem.



FERIA IV.

(A.) Aeterne Deus. Per Christum Dominum nostrum. Qui innocens pro impiis voluit pati, et pro sceleratis indebite condemnari. Cujus mors delicta [Col. 0895A] nostra detorsit, et resurrectio nobis justificationem exhibuit. Per quem tuam pietatem supplices exoramus ut sic nos hodie a peccatis emacules, ut cras venerabilis carnis dapibus saties; hodie acceptes confessionem nostrorum peccaminum, et cras tribuas spiritualium incrementa donorum: hodie jejuniorum nostrorum vota suscipias, et cras nos ad sacratissimae carnis convivium introducas. Per quem majestatem.



FERIA V IN COENA DOMINI.

Aeterne Deus. Per Christum Dominum nostrum. Quem in hac nocte inter sacras epulas increpantem, mens sibi conscia traditoris ferre non potuit. Sed apostolorum relicto consortio sanguinis pretium a Judaeis accepit, ut vitam perderet quam distraxit. [Col. 0895B] Coenavit igitur hodie proditor mortem suam, et cruentis manibus panem de manu Salvatoris exiturus accepit, ut saginatum cibo major poena constringeret, quem nec sacrati cibi collatio ab scelere revocaret. Patitur itaque Dominus noster Jesus Christus Filius tuus, cum hoste novissimum participare convivium, a quo se noverat continuo esse tradendum, ut exemplum innocentiae mundo relinqueret, et passionem suam pro saeculi redemptione suppleret. Pascit igitur mitis Deus immitem Judam et sustinet pius crudelem convivam. Qui merito laqueo suo periturus erat, quod de magistri sanguine cogitarat. O Dominum per omnia patientem! O agnum inter suas epulas mitem! Cibum ejus Judas in ore ferebat, et quibus eum traderet, persecutores advocabat. [Col. 0895C] Sed Filius tuus Dominus noster tanquam pia hostia, et immorali se tibi pro nobis patienter promisit, et peccatum quod mundus commiserat, relaxavit. Per quem majestatem.


Infra actionem.

Communicantes, et diem sacratissimum celebrantes, quo Dominus noster Jesus Christus est traditus, sed et memoriam venerantes, etc.

Hanc igitur oblationem servitutis nostrae, sed et cunctae familiae tuae, quam tibi offerimus, ob diem in qua Dominus noster Jesus Christus tradidit discipulis suis corporis et sanguinis sui mysteria celebranda: quaesumus, Domine, ut placatus accipias.

Qui pridie quam pro nostra omnium salute pateretur, hoc est, hodie, accepit panem in sanctas ac [Col. 0895D] venerabiles manus suas.



SABBATO SANCTO.

(G.) Aequum et salutare. Te quidem, Domine, omni tempore, sed in hac potissimum nocte gloriosius praedicare, cum pascha nostrum immolatus est Christus; ipse enim verus est agnus, qui abstulit peccata mundi. Qui mortem nostram moriendo destruxit et vitam resurgendo reparavit. Et ideo.


Alia.

Aeterne Deus. Et te omni quidem tempore, sed in hac potissimum nocte gloriosius collaudare et praedicare, per Christum Dominum nostrum. Qui inferorum claustra disrumpens, victoriae suae clara vexilla suscepit, et triumphato diabolo [f. add. victor a] [Col. 0896A] mortuis resurrexit. O noctem, quae finem tenebris ponit, et aeternae lucis viam pandit! O noctem, quae videre meruit, et vinci diabolum, et resurgere Christum! O noctem, in qua tartara spoliantur, sancti ab inferis liberantur, coelestis patriae aditus aperitur! O noctem, in qua in baptismate delictorum turba perimitur, filii lucis oriuntur. Quos exemplo Dominicae matris Mariae, sine corruptione sancta mater Ecclesia concipit, sine dolore parit, et cum gaudio ad meliora provehit. Et ideo.


Infra actionem.

(G.) Communicantes, et noctem sacratissimam celebrantes, resurrectionis Domini nostri Jesu Christi secundum carnem, sed et memoriam venerantes in primis gloriosae semper virginis Mariae, genitricis [Col. 0896B] ejusdem Dei et Domini nostri Jesu Christi; sed et beatorum apostolorum.

(G.) Hanc igitur oblationem servitutis nostrae, sed et cunctae familiae tuae, quam tibi offerimus pro his quoque quos regenerare dignatus es, ex aqua et Spiritu sancto, tribuens eis remissionem omnium peccatorum; quaesumus, Domine, ut plac.



IN DIE SANCTO PASCHAE.

(G.) Aequum et salutare. Te quidem, Domine, omni tempore, sed in hoc potissimum die, ut supra.


Alia.

Aeterne Deus. Et te omni quidem tempore, sed in hac praecipue die laudare, benedicere et praedicare, quo Pascha nostrum immolatus est Christus. Per quem ad aeternam vitam filii lucis oriuntur, fidelibus [Col. 0896C] regni coelestis atria reserantur, et beati lege commercii, divinis humana mutantur. Quia nostrorum omnium mors cruce Christi perempta est, et in resurrectione ejus omnium vita resurrexit. Quem in susceptione mortalitatis Deum majestatis agnoscimus, et in divinitatis gloria Deum et hominem confitemur. Qui mortem nostram moriendo destruxit, et vitam resurgendo reparavit. Et ideo cum ang.


Infra actionem.

(G.) Communicantes, et diem sacratissimum celebrantes resurrectionis Domini Dei nostri secundum carnem, sed et memoriam venerantes. Hanc igitur, ut supra.



FERIA II.

[Col. 0896D] Te quidem omni tempore, ut supra.


Alia.

(A.) Aeterne Deus. Et te suppliciter exorare, ut fidelibus tuis dignanter, etc., ut supra. Sequenti Sabbato inter Ambros.



FERIA III AD SANCTUM PAULUM.

(A.) Aeterne Deus. Per Christum Dominum nostrum. Qui oblatione sui corporis, etc., ut sup. fer. V inter Ambr.



FERIA IV AD S. LAURENTIUM.

(G.) Aeterne Deus. Et pietatem tuam indefessis precibus implorare, ut qui paschalis festivitatis solemnia colimus, in tua semper sanctificatione vivamus. [Col. 0897A] Quo per temporalis festi observationem, pervenire mereamur ad aeternorum gaudiorum continuationem. Per Christum.



FERIA V AD SS. APOSTOLOS.

Aeterne Deus. Per Christum Dominum nostrum. Qui nos per paschale mysterium edocuit vetustatem vitae relinquere, et in novitate spiritus ambulare. A quo perpetuae mortis superatur acerbitas, et aeternae vitae fidelibus tribuitur integritas. Per quem.



FERIA VI AD S. MARCUM.

(A.) Aeterne Deus. Per Christum Dominum nostrum. Qui secundum promissionis suae incommutabilem, etc., ut videre est inter Ambr.



SABBATO AD S. JOANNEM.

(A.) Aeterne Deus. Per Christum Dominum nostrum. [Col. 0897B] Per quem supplices exposcimus, ut cujus muneris, etc., ut supra feria VI, inter Ambr.



DOMINICA POST OCTAVAM PASCHAE.

(A.) Aeterne Deus. Suppliciter obsecrantes, ne nos ad illum sinas redire actum, etc., ut videre est inter Ambr.



IN PASCHA ANNOT.

Aeterne Deus. Per Christum Dominum nostrum. Et redemptionis nostrae festa recolere, quibus humanam substantiam vinculis praevaricationis exuta, spem resurrectionis per renovatam originis dignitatem assumpsit. Et ideo.



DOMINICA I POST OCTAVAM PASCHAE.

(G.) Aeterne Deus. Et immensam bonitatis tuae [Col. 0897C] pietatem humiliter exorare, ut ignorantiam nostrae mortalitatis attendens, ex tua inspiratione nos facias postulare quod rectum est, et tua clementia tribuas impetrare quod poscimus. Per Christum. Per quem.



DOMINICA II POST OCTAVAM PASCHAE.

Aeterne Deus. Per Christum Dominum nostrum. Qui de Virgine nasci dignatus, per passionem et mortem a perpetua nos morte liberavit, et resurrectione sua aeternam nobis vitam contulit. Per quem majestatem.



DOMINICA III.

(A.) Aeterne Deus. Et tui misericordiam muneris postulare, ut tempora quibus post resurrectionem suam Dominus noster Jesus Christus cum discipulis [Col. 0897D] suis corporaliter habitavit, sic ipso opitulante pia devotione tractemus, quatenus in his omnium vitiorum sordibus careamus. Per eumdem. Per quem.



DOMINICA IV.

(A.) Aeterne Deus. Et majestatem tuam indefessis precibus, etc., ut sup. Dominica V. inter Ambr.



FERIA II ROGATIONUM.

(Ms.) Aeterne Deus. Et te auctorem et sanctificatorem jejunii collaudare, per quod nos liberas a nostrorum debitis peccatorum. Ergo suscipe jejunantium preces, atque ut nos a malis omnibus propitiatus eripias, iniquitates nostras, quibus merito affligimur, placatus absolve.



FERIA III ROGATIONUM.
[Col. 0898A]

Aeterne Deus. Et majestatem tuam suppliciter exorare, ut non nos nostrae malitiae, sed indulgentiae tuae praeveniat semper affectus: qui nos a noxiis voluptatibus indesinenter expediat, et a mundanis cladibus dignanter eripiat. Per Christum.



FERIA IV ROGATIONUM.

(Ms.) Ut quia tui est operis, si quod tibi placitum est, aut cogitemus aut agamus, tu nobis semper et intelligendi quae recta sunt, et exsequendi tribuas facultatem.



IN VIGILIA ASCENSIONIS.

(A.) Aeterne Deus. Et in hac praecipue die, qua Jesus Christus Filius tuus Dominus noster, divini [Col. 0898B] consummato fine mysterii, dispositionis antiquae munus explevit, ut et diabolum coelestis operis inimicum per hominem quem subjugarat elideret, et humanam substantiam ad superna dona reduceret. Per quem majestatem.



IN DIE SANCTO ASCENSIONIS.

(G.) Aeterne Deus. Per Christum Dominum nostrum. Qui post resurrectionem suam omnibus discipulis suis manifestus apparuit et ipsis cernentibus est elevatus in coelum, ut nos divinitatis suae tribueret esse participes. Et ideo.


Infra actionem.

(G.) Communicantes et diem sacratissimum celebrantes, quo Dominus noster unigenitus Filius tuus [Col. 0898C] unitam sibi fragilitatis nostrae substantiam in gloriae tuae dextera collocavit, sed et memor in primis gloriosae.



DOMINICA POST ASCENSIONEM.

Aeterne Deus. Per Christum Dominum nostrum. Qui generi humano nascendo subvenit, cum [leg. qui] per mortem passionis mundum devicit, per gloriam resurrectionis vitae aeternae aditum patefecit, et per suam ascensionem ad coelos nobis spem ascendendi donavit. Per quem majestatem.



IN VIGILIA PENTECOSTES.

(G.) Aeterne Deus. Per Christum Dominum nostrum. Qui ascendens super omnes coelos, sedensque ad dexteram tuam, promissum Spiritum sanctum hodierna die in filios adoptionis effudit. Quapropter [Col. 0898D] profusis gaudiis totus in orbe terrarum mundus exsultat. Sed et supernae virtutes atque angelicae potestates, hymnum gloriae tuae concinunt, sine fine dicentes: Sanctus, etc.


Alia.

Aeterne Deus. Qui, sacramentum Paschale consummans, quibus per Unigeniti tui consortium filios adoptionis esse tribuisti, per Spiritum sanctum largiris dona gratiarum. Et sui cohaeredibus Redemptoris jam nunc supernae pignus haereditatis impendis ut tanto se certius ad eum confidant esse venturos, quanto se sciunt ab eo redemptos, et ejusdem sancti Spiritus infusione ditatos. Et ideo.


[Col. 0899A] Infra actionem.

(G.) Communicantes, et diem sacratissimum Pentecostes praevenientes, quo Spiritus sanctus apostolos plebemque credentium praesentia suae majestatis implevit. Sed et memor. Hanc igitur oblationum servitutis nostrae, sed et cunctae familiae tuae, quam tibi offerimus pro his quoque, quos regenerare dignatus es ex aqua et Spiritu sancto, tribuens eis remissionem omnium peccatorum, quaesumus, Domine, ut placatus accipias.



IN DIE SANCTO PENTECOSTES.

(G.) Qui ascendens super omnes coelos, etc., ut supra.


Infra actionem.

(G.) Communicantes, et diem sacratissimum Pentecostes [Col. 0899B] celebrantes, quo Spiritus sanctus apostolis innumeris linguis apparuit. Sed et memor. Hanc igitur oblationem, ut supra.



FERIA II.

(G.) Aeterne Deus. Per Christum Dominum nostrum. Qui promissum Spiritum paracletum super discipulos misit. Qui in principio nascentis Ecclesiae cunctis gentibus imbuendis et deitatis scientiam inderet, et linguarum diversitatem in unius fidei confessione sociaret. Per quem tuam majestatem supplices exoramus, ut cujus celebramus adventum, ejus multimodae gratiae capiamus effectum. Per quem.



FERIA III.

Aeterne Deus. Per Christum Dominum nostrum. [Col. 0899C] Qui promissi Spiritus sancti paracleti infusione replevit corda fidelium, qui sua admirabili operatione et sui amoris in eis ignem ascenderet, et per diversitatem linguarum gentes in unitate fidei solidaret. Cujus dono petimus et illecebrosas a nobis excludi voluptates, et spirituales in nobis exstrui plantarique virtutes. Per quem majestatem.



FERIA IV.

Aeterne Deus. Per Christum Dominum nostrum. Per quem discipulis Spiritus sanctus in terra datur ob dilectionem proximi, et de coelo mittitur propter dilectionem tui: cujus infusio petimus ut in nobis sordes peccatorum exurat, tui amoris ignem nutriat, et nos ad amorem fraternitatis accendat. Per [Col. 0899D] quem.



FERIA V.

(G.) Aeterne Deus. Per Christum Dominum nostrum. Per quem pietatem tuam suppliciter petimus, ut Spiritus sanctus corda nostra clementer expurget, et sui luminis irradiatione perlustret; ut in eo qui gratiarum largitor est, recta sapiamus et de ejus consolatione in perpetuum gaudeamus. Per quem.



FERIA VI.

Aeterne Deus. Et majestatem tuam suppliciter exorare, ut Spiritus paracletus ad nos veniat, et nos inhabitando templum suae majestatis efficiat. Quod cum unigenito Filio tuo clementi respectu semper [Col. 0900A] digneris invisere, et tuae inhabitationis fulgore in perpetuum perlustrare. Per quem.



SABBATO.

Aeterne Deus. Et tuam omnipotentiam devotis precibus implorare, ut nobis Spiritus tui lumen infundas, cujus nos sapientia creat, spiritus recreat, et providentia gubernat. Qui cum a tua substantia nullo modo sit diversus, diversitate tamen donorum replevit tuorum corda fidelium. Et ideo.



DE SANCTA TRINITATE.

(G.) Aeterne Deus. Qui cum unigenito Filio tuo et Spiritu sancto unus es Deus, unus es Dominus: non in unius singularitate personae, sed in unius trinitate substantiae. Quod enim de gloria tua, revelante te, credimus, hoc de Filio tuo, hoc de Spiritu sancto, [Col. 0900B] sine differentiae discretione sentimus, ut in confessione verae sempiternaeque deitatis, et in personis proprietas, et in essentia unitas, et in majestate adoretur aequalitas. Quem laudant angeli atque archangeli, cherubin quoque et seraphin, qui non cessant clamare, una voce dicentes.



IN QUATUOR TEMPORUM PENTECOSTALI JEJUNIO.---FERIA IV.

Aeterne Deus. Quia post illos laetitiae dies, quos in honore Domini a morte resurgentis, et in coelos ascendentis exegimus: postquam perceptum sancti Spiritus donum, necessaria nobis jejunia sancta provisa sunt, ut pura conversatione viventibus, quae divinitus sunt Ecclesiae collata, permaneant. Per [Col. 0900C] Christum.



FERIA VI.

Aeterne Deus. Majestatem tuam propensius obsecrantes, ut nos salutari compendio bonos dignanter efficias; quo te principaliter et solum credamus auctorem, et solum Salvatorem. Quem laudant angeli, adorant archangeli, cherubin quoque, etc.



SABBATO.

(G.) Aeterne Deus. Pietatem tuam votis omnibus expetentes, ut humanarum rerum prosperitate percepta, terrenis consolationibus gratulemur. Nec gaudia quaerere superna cessemus, sed quidquid laetitiae temporali impenditur, eruditioni proficiat sempiternae. Per Christum Dominum nostrum.



DOMINICA I POST OCTAVAM PENTECOSTES.
[Col. 0900D]

(G.) Aeterne Deus. Cujus est operis quod conditi sumus; muneris, quod vivimus; pietatis, quod tua erga nos dona cognoscimus. Quamvis ergo natura nostra peccati vitiata sit vulnere, a terrenis tamen ad coelestia provehimur tuo inenarrabili munere. Per Christum Dominum nostrum.



DOMINICA II POST OCTAVAM PENTECOSTES.

(A.) Aeterne Deus. Qui Ecclesiae tuae filios sicut non cessas erudire, ita non desinis adjuvare: ut et scientiam, te miserante, recta faciendi, et possibilitatem capiant exsequendi. Per Christum. Per quem.



DOMINICA III.

Aeterne Deus. Cujus hoc mirificum opus ac singulare [Col. 0901A] mysterium fuit, ut perditi dudum atque prostrati, de diabolo et mortis aculeo, ad hanc gloriam vocaremur, qua nunc genus electum sacerdotiumque regale, populus acquisitionis et gens sancta vocaremur. Agentes igitur indefessas gratias, sanctamque munificentiam tuam praedicantes, majestati tuae haec sacra deferimus: quae nobis ipse salutis nostrae auctor Christus instituit. Per quem.



DOMINICA IV.

Aeterne Deus, clementiam tuam pronis mentibus obsecrantes, ut mentes nostras sensusque disponas: quia tunc esse te nobis propitium Domine sentiemus, si a noxiis temperemur excessibus: tunc nos beneficia tua sumpturos esse confidimus, si nobis studium veritatis, quo haec mereamur, infundas. Per Christum.



DOMINICA V.
[Col. 0901B]

Aeterne Deus. Et omnipotentiam tuam jugiter implorare, ut nobis et praesentis vitae subsidium, et aeternae tribuas praemium sempiternum: quo hic mutabilia bona capiamus, ut per haec ad incommutabilia dona pervenire valeamus. Sic temporalis laetitiae tempora transeant, ut eis gaudia sempiterna succedant. Per Christ.



DOMINICA VI.

(G.) Aeterne Deus. Majestatem tuam suppliciter deprecantes, ut opem tuam petentibus dignanter impendas, et desiderantibus benignus tribuas profuturam. Per Christ.



DOMINICA VII.
[Col. 0901C]

(G.) Aeterne Deus. Per Christum Dominum nostrum. Verum aeternumque pontificem et solum sine peccati macula sacerdotem: cujus sanguine fidelium corda mundantur: cujus institutione placationis tibi hostias, non solum pro delictis populi, sed etiam pro nostris offensionibus immolamus; tuam poscentes clementiam, ut omne peccatum quod carnis fragilitate contraximus, ipso summo pro nobis antistite interveniente, solvatur. Per quem.



DOMINICA VIII.

Aeterne Deus. Et tibi vovere contriti sacrificium cordis, tibi libare humiliati victimam pectoris, a quo omne bonum sumimus, omnem jucunditatem haurimus. Precamur itaque ut tibi conscientia nostra [Col. 0901D] famuletur, et ut in te de die in diem meliorata proficiat, tuae gratiae intemerata subdatur. Nostris nos, quaesumus, Domine, evacua malis, tuisque reple per omnia bonis. Ut percepta gratia, quam nostra non exigunt merita, a cunctis adversitatibus liberati in bonis omnibus confirmati, supernis civibus mereamur conjungi. Per Christum.



DOMINICA IX.

(G.) Aeterne Deus. Et tuam misericordiam totis nisibus exorare, ne pro nostra nos iniquitate condemnes, sed pro tua pietate in via recta semper disponas. Nec sicut meremur delinquentibus irascaris, sed fragilitati nostrae invicta bonitate subvenias. Per Christum. Per quem.



DOMINICA X.
[Col. 0902A]

Aeterne Deus. Et tuam misericordiam exorare, ut, te annuente, valeamus quae mala sunt declinare, et quae bona sunt consequenter explere. Et quia nos fecisti ad tua sacramenta pertinere, tu clementer in nobis eorum munus operare. Per Christum.



DOMINICA XI.

(G.) Aeterne Deus. Et tibi debitam servitutem per mysterii hujus impletionem persolvere, quia non solum peccantibus veniam tribuis, sed etiam praemia petentibus impartiris. Et quod perpeti malis operibus promeremur, magnifica pietate depellis, ut nos ad tuae reverentiae cultum et terrore cogas, et amore perducas. Per Christum.



DOMINICA XII.
[Col. 0902B]

(G.) Aeterne Deus. Cujus primum pietatis tuae est indicium, si tibi nos facias toto corde subjectos, et spiritum nobis tantae devotionis infundas, ut propitius largiaris consequenter auxilium. Per Christum.



DOMINICA XIII.

(G.) Aeterne Deus. Qui nos castigando sanas, et refovendo benignus erudis: dum magis vis salvos esse correctos, quam perire dejectos. Per Christum. Per quem.



DOMINICA XIV.

(G.) Aeterne Deus. Quia tu in nostra semper faciens infirmitate virtutem, Ecclesiam tuam inter adversa crescere tribuisti, ut cum putaretur oppressa, tunc potius praevaleret exaltata: dum simul et experientiam [Col. 0902C] fidei declarat afflictio, et victoriosissima semper perseverat, te adjuvante, devotio. Per Christum Dominum nostrum.



DOMINICA XV.

Aeterne Deus. Qui nos de donis bonorum temporalium ad perceptionem provehis aeternorum, et haec tribuis, et illa largiris, ut et mansuris jam incipiamus inseri, et praetereuntibus non teneri. Tuum est enim quod vivimus: quia licet peccati vulnere natura nostra sit vitiata, tui tamen est operis ut terreni generati, ad coelestia renascamur. Per Christ.



DOMINICA XVI

(G.) Aeterne Deus. Per Christum Dominum nostrum. Qui aeternitate sacerdotii sui omnes sibi servientes sanctificat sacerdotes. Quoniam mortali carne [Col. 0902D] circumdati, ita quotidianis peccatorum remissionibus indigemus, ut non solum pro populo, sed etiam pro nobis ejusdem te Pontificis sanguis exoret. Per quem.



DOMINICA XVII.

Aeterne Deus. Et te incessanter precari, ut qui, te auctore, subsistimus, te dispensante, dirigamur: non nostris sensibus relinquamur, sed ad tuae reducti semper tramitem veritas, haec studeamus exercere quae praecipis, ut possimus dona percipere quae promittis. Per Christ.



FERIA IV MENSIS SEPTIMI AD S. MARIAM.

Aeterne Deus. Qui nos ideo collectis terrae fructibus [Col. 0903A] per abstinentiam tibi gratias agere voluisti, ut ex ipso devotionis genere nosceremus non haec ad exuberantiam corporalem sed ad fragilitatis sustentationem percepisse. Ut quod ex his parcius sumeremus, egentium proficeret alimentis. Et ut salutaris castigatio mortalitatis insolentiam mitigaret, et pietas largitoris nos tuae benignitati commendatos efficeret. Sicque Donis uteremur transitoriis, ut disceremus inhiare perpetuis. Per Christ.



FERIA VI QUATUOR TEMPORUM, AD SS. APOSTOLOS.

Aeterne Deus. Qui justo pioque moderamine, et pro peccatis flagella irrogas, et post flagella veniam propitiatus condonas. Et peccatorum vitam potius volens quam mortem, non eos ad interitum condemnas, sed ut corrigantur, miseratus exspectas. Per [Col. 0903B] Christ.



SABBATO AD S. PETRUM.

Aeterne Deus. Et tibi sanctificare jejunium quod nos ob aedificationem animarum et castigationem corporum servare docuisti. Quia restrictis corporibus animae saginantur, in quo homo noster affligitur exterior, dilatatur interior. Memento, quaesumus, Domine, jejuniorum nostrorum, et misericordiarum tuarum, quas peccatoribus pie semper jejunantibus contulisti: et praesta ut non solum a cibis, sed a peccatis omnibus abstinentes, devotionis tibi jejunio placeamus. Per Christum.



DOMINICA XVIII.

Aeterne Deus. Quia cum laude nostra non egeas, grata tibi tamen est tuorum devotio famulorum. Nec [Col. 0903C] te augent nostra praeconia, sed nobis proficiunt ad salutem. Quoniam sicut fontem vitae praeterire, causa moriendi est, sic eodem jugiter redundare, affectus est sine fine vivendi. Per Dominum.



DOMINICA XIX.

(G.) Aeterne Deus. Per Christum Dominum nostrum. Qui vicit diabolum et mundum, hominemque paradiso restituit, et vitae januas credentibus patefecit. Per Christum.



DOMINICA XX.

(G.) Aeterne Deus. Et tuam majestatem humiliter implorare ut Jesus Christus Filius tuus Dominus noster sua nos gratia protegat et conservet. Et quia sine ipso nihil recte valemus efficere, ipsius munere [Col. 0903D] capiamus, ut tibi semper placere possimus. Per quem.



DOMINICA XXI.

(G.) Aeterne Deus. Et suppliciter exorare, ut sic nos bonis tuis instruas sempiternis, ut temporalibus quoque consolari digneris. Sic praesentibus refove, ut ad gaudia nos mansura perducas. Per Christum.



DOMINICA XXII.

Aeterne Deus. Qui propterea jure punis errantes, et clementer refoves castigatos, ut nos a malis operibus abstrahas, et ad bona facienda convertas: quia non vis invenire quod damnes, sed esse potius quod corones. Qui cum pro nostris meritis jugiter mereamur affligi, tu tamen judicium ad correctionem temperas, [Col. 0904A] non perpetuam exerces ad poenam. Juste utroque misericors: qui nos ea lege disponis, ut coercendo in aeternum perire non sinas, et parcendo spatium tribuas corrigendi. Qui ideo malis praesentibus nos flagellas, ut ad bona futura perducas. Ideo bonis temporalibus consolaris, ut de sempiternis facias certiores; quo te, et in prosperis, et in adversis, pia semper confessione laudemus. Per Christum. Per quem.



DOMINICA XXIII.

Aeterne Deus. Et nos clementiam tuam suppliciter exorare, ut filius tuus Jesus Christus Dominus noster, qui se usque in finem saeculi suis promisit fidelibus adfuturum, et praesentiae corporalis mysteriis non deserat, quos redemit, et majestatis suae [Col. 0904B] beneficiis non relinquat. Per quem.



DOMINICA XXIV.

(Ms.) Per Christum Dominum nostrum. Per quem sanctum et benedictum nomen majestatis tuae ubique veneratur, adoratur, praedicatur et colitur. Qui est origo salutis, via virtutis, et tuae propitiatio majestatis.



DOMINICA XXV.

(Ms.) Aeterne Deus. Cujus est operis quod conditi sumus; muneris, quod vivimus; pietatis, quod tua erga nos dona cognoscimus. Quamvis enim natura nostra peccati vitiata sit vulnere, a terrenis tamen ad coelestia provehitur tuo inenarrabili munere.



DOMINICA XXVI.

[Col. 0904C] (Ms.) Aeterne Deus. Et tibi debitas laudes pio honore deferre, et mirabilium tuorum inenarrabilia praeconia devotae mentis veneratione celebrare; teque ineffabilem et invisibilem Deum laudare, benedicere, adorare.



DOMINICA V ANTE NATALE DOMINI.

(G.) Aeterne Deus. Majestatem tuam suppliciter deprecantes ut, expulsis azymis vetustatis, illius agni cibo satiemur et poculo, qui et nostram imaginem reparavit, et suam nobis gratiam repromisit, Jesus Christus Dominus noster. Per quem.


Alia.

(Ms.) Per Christum Dominum nostrum. Cujus petimus primi adventus mysterium ita facias nos dignis [Col. 0904D] laudibus et officiis celebrare, praesentemque vitam inculpabilem ducere, ut secundum valeamus imperterriti exspectare.



DOMINICA IV ANTE NATALE DOMINI.

(Ms.) Aeterne Deus. Cui proprium est ac singulare quod bonus es, et nulla unquam a te es commutatione diversus. Propitiare, quaesumus, supplicationibus nostris, et Ecclesiae tuae misericordiam tuam, quam precatur, ostende. Manifestans plebi tuae, et incarnationis mysterium, et adventus admirabile sacramentum, ut in universitate nationum constet esse perfectum, quod vatum oraculis fuit ante promissum, percipiantque dignitatem adoptionis, quos exornat confessio veritatis.



DOMINICA III ANTE NATALE DOMINI.
[Col. 0905A]

(Ms.) Aeterne Deus. Qui tuo inenarrabili munere praestitisti ut natura humana ad similitudinem tui condita, dissimilis per peccatum et mortem effecta, nequaquam in aeterna damnatione periret; sed unde peccatum et mortem contraxerat, inde vitam tuae pietatis immensitas repararet; et antiquae virginis facinus, nova et intemerata virgo Maria piaret. Quae ab angelo salutata, ab Spiritu sancto obumbrata, illum gignere meruit, qui cuncta nasci suo nutu concessit. Quae mirabatur et corporis integritatem, et conceptus fecunditatem, gaudebatque suum paritura parentem Jesum Christum Dominum nostrum.



DOMINICA II ANTE NATALE DOMINI.

[Col. 0905B] (Ms.) Per Christum Dominum nostrum. Cujus incarnatione salus facta est mundi, et passione redemptio procurata est hominis procreati. Ipse nos, quaesumus, ad aeternum perducat praemium, qui redemit de tenebris infernorum, justificetque in adventu secundo, qui nos redemit in primo: quatenus illius nos ab omnibus malis defendat sublimitas cujus ad vitam erexit humilitas.



FERIA IV MENSIS DECIMI

(Ms.) Per Christum Dominum nostrum. Quem pro salute hominum nasciturum, Gabriel archangelus nuntiavit; virgo Maria, Spiritus sancti cooperatione, concepit; ut quod angelica nuntiavit sublimitas, virginea crederet puritas, ineffabilis perficeret deitas. Illius itaque optamus, te opitulante, cernere faciem [Col. 0905C] sine confusione, cujus incarnationis gaudemus solemnitate; quatenus purificati jejuniis, cunctis purgati a vitiis natalis ejus interesse mereamur solemnibus festis.



FERIA VI

Aeterne Deus. Qui sanctificator et institutor es abstinentiae, cujus nullus finis nullusque est numerus, effunde, quaesumus, super nos in diebus jejuniorum nostrorum spiritum gratiae salutaris, et ab omnibus nos perturbationibus saeculi hujus tua defensione conserva; ut qui Unigeniti tui celebramus adventum, continuum ejus sentiamus auxilium.



SABBATO IN XII LECTIONIBUS.

(G.) Aeterne Deus. Qui non solum peccata dimittis, [Col. 0905D] sed ipsos etiam justificas peccatores, et reis non tantum poenas relaxas, sed dona largiris et praemia, cujus nos pietatem supplices exoramus ut qui jejuniis et votis solemnibus nativitatem Unigeniti tui praevenimus, illius dono et praesentis vitae perturbationibus careamus et aeterna munera capiamus.



DOMINICA VACAT, SIVE I ANTE NAT. DOM.

Per Christum Dominum nostrum. Quem Joannes praecessit nascendo, et in deserto eremi praedicando, et in fluentis Jordanis baptizando, et ad inferna descendendo, cujus venerandae Nativitatis proxime ventura solemnitas, ita nos, quaesumus, tibi placitos reddat, ut cum fructu bonorum operum ad regna coelestia introducat; ut parandam in cordibus nostris [Col. 0906A] viam Domino, fructusque dignos poenitentiae faciendo, per praedicationem Joannis obtemperemus monitis Salvatoris. Sicque perveniamus per filium sterilis ad filium virginis, per Joannem hominem magnum, ad eumdem Dominum nostrum, hominem Deum. Qui sicut venit ad nos redimendum occultus, ita justificet cum venerit ad judicandum manifestus.



IN FESTO S. FELICIS.

Aeterne Deus. Et confessionem S. Felicis memorabilem non tacere; qui nec haereticis pravitatibus, nec saeculi blandimentis, a sui status rectitudine potuit immutari; sed inter utraque discrimina veritatis assertor, firmitatem suae fidei non reliquit. Per Christum.



IN FESTO S. MARCELLI.

[Col. 0906B] Aeterne Deus. Qui glorificaris in tuorum confessione sanctorum, et non solum excellentioribus praemiis martyrum tuorum merita gloriosa prosequeris, sed etiam sacra mysteria competentibus servitiis exsequentes, gaudium Domini sui tribuis benignus intrare. Per Christum.



IN FESTO SS. FABIANI ET SEBASTIANI MART.

Aeterne Deus. Quoniam beatorum martyrum Fabiani et Sebastiani pro confessione nominis tui venerabilis sanguis effusus, simul et tua mirabilia manifestat, qui perficis in infirmitate virtutem, et nostris studiis das profectum, et infirmis apud te praestas auxilium. Per Christum.



IN FESTO SANCTAE AGNETIS.

[Col. 0906C] (A.) Aeterne Deus. Et diem beatae Agnetis martyrio consecratam solemniter, etc., ut sup. inter praefat, Ambr.



IN FESTO S. VINCENTII MART.

Aeterne Deus. Per Christum Dominum nostrum. Pro cujus nomine gloriosus levita Vincentius et miles invictus, rabidi hostis insaniam interritus adiit, modestus sustinuit, securus irrisit: sciens paratus esse ut resisteret: nesciens elatus esse, quo vinceret: in utroque magistri ac Domini sui vestigia sequens qui et humilitatis custodiendae et de hostibus triumphandi suis sequenda exempla monstravit. Per quem.



IN FESTO CONVERSIONIS S. PAULI APOSTOLI.

Aeterne Deus. Et majestatem tuam suppliciter [Col. 0906D] exorare, ut Ecclesiam, beati Pauli apostoli tui praedicatione edoctam, nulla sinas fallacia violari. Et quia nihil in vera religione manere dignoscitur, quod non ejus condierit disciplina, ita ad peragenda ea quae docuit, ejus obtentu, fidelibus tribuatur efficacia, sentiatque credentium gentium multitudo eum pro se apud te intercessorem, quem habere se novit magistrum atque doctorem. Per Christ.



IN OCTAVA SANCTAE AGNETIS.

Aeterne Deus. Beatae Agnetis natalitia geminantes: vere enim hujus honorandus est dies, quae hic terrena generatione processit, ut ad divinitatis consortium perveniret. Per Christ.



IN FESTO SANCTAE AGATHAE.
[Col. 0907A]

Aeterne Deus. Per Christum Dominum nostrum. Pro cujus nomine poenarum mortisque contemptum in utroque sexu fidelium cunctis aetatibus contulisti: ut inter felicium martyrum palmas Agathen quoque beatissimam virginem victrici patientia coronares. Quae nec minis territa, nec suppliciis superata, de diaboli saevitia triumphavit, quia in tuae deitatis confessione permansit. Et ideo.



IN FESTO CATHEDRAE S. PETRI APOSTOLI.

Aeterne Deus. Et te laudare mirabilem Deum in sanctis tuis, in quibus glorificatus es vehementer, per quos Unigeniti tui sacrum corpus exornas, et in quibus Ecclesiae tuae fundamenta constituis; quam in patriarchis fundasti, in prophetis praeparasti, in [Col. 0907B] apostolis condidisti. Ex quibus beatum Petrum apostolorum principem, ob confessionem ejusdem unigeniti Filii tui, per os ejusdem verbi tui confirmatum, in fundamento domus tuae, mutato nomine, coelestium claustrorum praesulem custodemque fecisti, divino ei jure concesso, ut quae statuisset in terris servarentur in coelis: in cujus veneratione hodierna die majestati tuae haec festa persolvimus, et gratiarum ac laudis hostiam immolamus. Per eumdem Christ.



IN FESTO S. MATHIAE APOSTOLI.

Aeterne Deus. Et te laudare mirabilem Deum in beatis apostolis tuis, in quibus glorificatus es vehementer, per quos unigeniti tui sacrum corpus colligis, et in quibus Ecclesiae tuae fundamenta constituis: [Col. 0907C] unde poscimus clementiam tuam, piissime omnipotens Deus, ut intercessione B. apostoli tui Mathiae, cujus passionis triumphum solemniter celebramus, mereamur a peccatorum nostrorum nexibus solvi, et aeternae vitae felicitati reddi, atque sanctorum tuorum coetibus connumerari. Per eumdem.



[a 1Kb] [IN FESTO S. GREGORII PAPAE.

Aeterne Deus. Qui beatum Gregorium confessorem tuum atque pontificem laetificas in regno tuo in beatitudine semper sine fine; ut omnia possit videre in tua claritate mirabilis: ubi refrigerium ineffabile, et laetitia inenarrabilis; ubi praesentia Salvatoris Filii tui Domini nostri, in quem semper aetantes prospicere desiderant angeli, adorant dominationes, tremunt etc.


[Col. 0907D] Alia.

Aeterne Deus. Quia sic tribuis Ecclesiam tuam S. Gregorii pontificis tui commemoratione gaudere, ut eam semper illius et festivitate laetifices, et exemplo piae conversationis exerceas, et verbo praedicationis erudias, grataque tibi supplicatione tuearis.]



[IN FESTO DEPOSITIONIS S. BENEDICTI.

Aeterne Deus. Honorandum Patris Benedicti et gloriosum celebrantes diem, in quo hoc triste saeculum deserens, ad coelestis patriae gaudia migravit aeterna. Qui sancti Spiritus repleti dono, decori monachorum [Col. 0908A] gregis dignus Pater effulsit. Quidquid sacris admonuit dictis, sanctis implevit operibus; ut quam divinis inchoaverat oraculis semitam, lucidis monstraret exemplis. Ut gloriosa monachorum plebs, paterna intuens vestigia, ad perpetua lucis aeternae praemia venire mereretur. Per Christum.]



IN FESTO ANNUNTIATIONIS SANCTAE MARIAE.

Aeterne Deus. Qui beatae Mariae virginis partum Ecclesiae tuae tribuisti celebrare mirabile mysterium, et inenarrabile sacramentum, in qua manet intacta castitas, pudor integer, firma constantia. Quae laetatur quod virgo concepit, quod coeli Dominum castis portavit visceribus, quod virgo edidit partum admirandam divinae dispensationis operationem, quae virum non cognovit, et mater est; et post filium est [Col. 0908B] virgo: duobus enim gavisa muneribus, miratur quod virgo peperit, laetatur quod Redemptorem mundi edidit Jesum Christum Dominum nostrum. Per quem



IN NATALI SS. TIBURTII, VALERIANI, ET MAXIMI

Aeterne Deus. Et te in sanctorum martyrum tuorum festivitate laudare, qui semper es laudabilis in tuorum commemoratione sanctorum, qui et magnae fidei largiris affectum, et tolerantiam tribuis passionum, et antiqui hostis facis superare machinamentum: quo egregii martyres tui ad capiendam supernorum beatitudinem praemiorum, nullis impediantur retinaculis blandimentorum. Et ideo.



[IN NATALI S. GEORGII MARTYRIS

[Col. 0908C] Aeterne Deus. Per Christum Dominum nostrum. Pro cujus nomine veneranda confessione beatus martyr Georgius diversa supplicia sustinuit, et ea devincens, perpetuitatis promeruit coronam. Per Christ.]



IN NATALI S. MARCI EVANGELISTAE.

Aeterne Deus per Christum Dominum nostrum. Cujus gratia beatum Marcum in sacerdotium elegit, doctrina ad praedicandum erudiit, potentia ad perseverandum confirmavit: ut per sacerdotalem infulam perveniret et ad martyrii palmam. Docensque subditos praedicando, instruens vivendi exemplo, confirmans patiendo: ut ad te coronandus pervenerit, qui persecutorum minas intrepidus superasset. Cujus interventus nos, quaesumus, a nostris mundet [Col. 0908D] delictis, qui tibi placuit tot donorum praerogativis. Per quem.



IN NATALI S. VITALIS.

(G., MS.) Et majestatem tuam suppliciter exorare, ut non nos nostrae malitiae, sed indulgentiae semper proveniat effectus. Qui nos a noxiis voluptatibus semper expediat, et a mundanis cladibus clementer eripiat.



IN NATALI APOSTOLORUM PHILIPPI ET JACOBI.

(G.) Aeterne Deus. Qui Ecclesiam tuam in apostolica soliditate firmasti, de quorum consortio sunt [Col. 0909A] beatus Philippus et Jacobus, quorum hodie festa veneramur, poscentes ut sicut eorum doctrinis instituimur, ita exemplis muniamur, et precibus adjuvemur. Per Christum Dominum nostrum.



IN FESTO INVENTIONIS SANCTAE CRUCIS

Aeterne Deus. Per Christum Dominum nostrum. Qui per passionem crucis mundum redemit, et antiquae arboris amarissimum gustum crucis medicamine indulcavit; mortemque quae per lignum vetitum venerat, per ligni tropaeum devicit. Ut mirabili suae pietatis dispensatione, qui per ligni gustum a florigera sede discesseramus, per crucis lignum redeamus ad gaudia paradisi. Per quem.



IN NATALI SS. NEREI, ACHILLEI, ET PANCRATII.

Aeterne Deus. Quoniam a te constantiam fides, a [Col. 0909B] te virtutem sumit infirmitas. Et quidquid in persecutionibus saevum est, quidquid in morte terribile, nominis tui facis confessione superari. Unde benedicimus te, Domine, in operibus tuis, teque in sanctorum tuorum Nerei et Achillei atque Pancratii provectu laudamus. Per Christum.



IN NATALI S. URBANI PP. MART.

(G.) Aeterne Deus. Debitae pietatis obsequium sancti confessoris et martyris tui Urbani commemoratione exhibentes, potentiam tuam, Domine, cujus gratia talis exstitit, in ejus solemnitate praedicamus. Per Christ.



IN NATALI SS. MARCELLINI ET PETRI.

Aeterne Deus. Apud quem semper est praeclara vita sanctorum, quorum nos mors pretiosa laetificat [Col. 0909C] et tuetur. Quapropter martyrum tuorum Marcellini et Petri gloriosa recensentes natalitia, laudes tibi referimus, et magnificentiam tuam, supplices exoramus, ut quorum sumus martyria venerantes, beatitudinis mereamur esse consortes. Per Christum.



IN NATALI SS. MARCI ET MARCELLIANI.

Aeterne Deus. Qui sanctorum martyrum tuorum Marci et Marcelliani pia certamina ad copiosam perducis victoriam, atque perpetuum eis largiris triumphum, ut Ecclesiae tuae semper sint in exemplum. Praesta nobis, quaesumus, ut per eorum intercessionem quorum festa celebramus, tuae capiamus munera pietatis. Per Christum.



IN NATALI SS. GERVASII ET PROTASII.

Aeterne Deus. Per Christum Dominum nostrum. [Col. 0909D] Pro cujus nominis confessione beati martyres Gervasius et Protasius passi, in coelesti regione aeternis perfruuntur gaudiis, et pro eorum solemni recordatione Ecclesia religiosis exsultat officiis. Per quem.



IN VIGILA S. JOANNIS BAPTISTAE.

(A.) Aeterne Deus. Exhibentes solemne jejunium, quo, etc., ut supra inter praef. Ambr.



IN NATIVITATE PRAECURSORIS.

Aeterne Deus. Et in die festivitatis hodiernae, qua beatus Joannes exortus, etc., ut supra inter praefat. Ambr.


Alia.

Aeterne Deus. Ut hunc diem, praecursoris Domini [Col. 0910A] Baptistae et prophetae Joannis, cum gaudio celebremus, ipse est enim qui annuntiavit poenitentiam, et viam salutis universae terrae praedixit; ipse est, quem sacra tuba cecinit Salvatoris, quia non surrexit quisquam inter natos mulierum major Joanne Baptista. O quam beata mater, quae talem filium meruit de coelo promissum! Agnoscit natum ex verbo, praeconem, qui praedicavit omnibus Salvatorem. O quam geminae in civitate virtutes, ubi duae matres, sterilis et virgo! O quam mirum mysterium, ubi utraque honoratur! E coelo una misit praeconem, altera judicem. Elisabeth genuit praecursorem, et Maria virgo genuit magnificum Redemptorem



NI NATALI SS. JOANNIS ET PAULI.

Aeterne Deus. Per Christum Dominum nostrum. [Col. 0910B] Pro cujus amore gloriosi martyres Joannes et Paulus martyrium non sunt cunctati subire, quos in na scendi lege junxit germanitas, in gremio matris Ecclesiae fidei unitas, in passionis acerbitate ferenda unius amoris societas. Per quem nos petimus eorum precibus adjuvari, quorum festa noscimur venerari. Per quem majest. tuam.



IN VIGILIA APOSTOLORUM PETRI ET PAULI.

Aeterne Deus, apud quem cum beatorum apostolorum continuata festivitas, triumphique, etc. Ut supra inter praefat. Ambr.



IN PASSIONE APOSTOLORUM PETRI ET PAULI.

Aequum et salutare. Te, Domine, supplices exorare, ut gregem tuum, pastor aeterne, non deseras, sed per beatos apostolos tuos Petrum et Paulum continua [Col. 0910C] protectione custodias: ut eisdem rectoribus gubernetur, quos operis tui vicarios eidem contulisti praeesse pastores. Et ideo.


In ordinatione S. Martini.

Aeterne Deus. Qui mundum per sanctos doctores ad verae fidei agnitionem illuminasti: de quorum societate beatus Martinus excellentius enituit, virtutum meritis copiosius effulsit, signorum titulis clarius eluxit, et totius pietatis populo tuo magister emicuit. Alios coelestis doctrinae verbis erudivit, alios religiosae vitae exemplis roboravit, ab omni quoque infirmitatum molestia multos sanavit; quosdam vero a daemoniacis spiritibus liberavit; alios quoque morte praereptos sacris orationibus resuscitavit. Omnibus [Col. 0910D] odor vitae factus ad salutem, ut omnes ad aeternam beatitudinis gloriam revocaret. Per. Christ.



IN NATALI SS. VII FRATRUM.

(G.) Aeterne Deus. Donari nobis suppliciter exorantes, ut sicut sancti tui mundum in tua virtute vicerunt, ita nos a mundanis erroribus postulent expediri. Per Christ.



IN TRANSLATIONE S. BENEDICTI.

Aeterne Deus. Et gloriam tuam profusis precibus exorare, ut qui beati Benedicti confessoris tui veneramur festa, te operante ejus sanctitatis imitari valeamus exempla, et cujus meritis nequaquam possumus coaequari, ejus precibus adjuvari mereamur. Per Christ.



IN NATALI S. JACOBI.
[Col. 0911A]

Aeterne Deus. Quia licet nobis salutem semper operetur divini celebratio sacramenti, propensius tamen confidimus nobis profutura, si beati apostoli tui Jacobi intercessionibus adjuvemur. Per Christ.



IN NATALI SS. ABDON ET SENNES.

Aeterne Deus. Et te laudare mirabilem Deum in sanctis tuis quos ante constitutionem mundi in aeternam tibi gloriam praeparasti, ut per eos huic mundo veritatis tuae lumen ostenderes, quos ita spiritu veritatis armasti, ut fortitudinem mortis per infirmitatem carnis evincerent. De quorum collegio sunt martyres tui Abdon et Sennes, qui in Ecclesiae tuae prato sicut rosae et lilia floruerunt. Quos Unigeniti [Col. 0911B] tui sanguis in preto confessionis roseo colore profudit [Leg. perfudit], et ob praemium passionis, niveo liliorum splendore vestivit. Per quem.



IN NATALI SS. MACHABAEORUM.

Aeterne Deus. Qui licet in omnium sanctorum tuorum protectione sis mirabilis, in his tamen speciale tuum munus agnoscimus, quos fratres sorte nascendi, et magnifica praestitisti passione germanos; ut simul esset et veneranda gloria genitricis, et florentissima proles Ecclesiae. Et ideo.



IN INVENTIONE S. STEPHANI ET SOCIORUM.

(Ms.) Aeterne Deus. Donari nobis suppliciter exorantes, ut sicut SS. tui Stephanus, Nicodemus, Gamahel et Abibon, mundum in tua virtute vicerunt, ita nos a mundanis erroribus postulent expediri; [Col. 0911C] ut qui eorum sacratissimam inventionem et merita veneramur, beatitudinis mereamur esse consortes.



IN NATALI S. SIXTI MART.

Aeterne Deus. Et praecipue in die festivitatis hodiernae, qua beatus Sixtus pariter sacerdos et martyr devotum tibi sanguinem exsultanter effudit. Qui ad eamdem gloriam promerandam doctrinae suae filios incitavit; et quos erudiebat hortatu, praeveniebat exemplo. Per Christ.



IN VIGILIA S. LAURENTII.

(G.) Aeterne Deus. Et devotis mentibus natale martyris tui Laurentii praevenire, qui levita simul martyrque venerandus, et proprio claruit gloriosus officio, et memorandae passionis martyrio effulsit. [Col. 0911D] Per Christ.



IN DIE EJUSDEM.

(G.) Aeterne Deus. Et praecipue in die solemnitatis hodiernae, qua beatus Laurentius, hostia sancta et viva, tibi placens est oblatus. Qui igne accensus tui amoris constanter ignem sustinuit passionis. Et per immanitatem tormentorum, ad societatem civium supernorum pervenit. Per Christ.



IN NATALI S. TIBURTII.

(G.) Aeterne Deus. Quia dum beati Tiburtii martyris merita gloriosa veneramur, auxilium nobis tuae propitiationis adfore deprecamur: quoniam credimus nos per eorum intercessionem, qui tibi placuere, [Col. 0912A] peccatorum nostrorum veniam impetrare Per Christ.



IN NATALI S. HIPPOLYTI.

Aeterne Deus. Et tuam clementiam votis supplicibus implorare, ut B. Hippolyti sociorumque ejus intercessio, peccatorum nostrorum obtineat veniam, qui per tormenta passionis, aeternam pervenit ad gloriam. Per Christ.



IN NATALI S. EUSEBII.

Aeterne Deus. Et clementiam tuam pronis mentibus implorare, ut per beati Eusebii confessoris intercessionem, salutiferam in nostris mentibus firmes devotionem, concedasque ut sicut te solum credimus auctorem, et veneramur salvatorem, sic in perpetuum ejus interventu habeamus adjutorem. Per [Col. 0912B] Christ.



IN VIGILIA ASSUMPTIONIS B. MARIAE VIRGINIS.

Aeterne Deus. Et in die festivitatis hodiernae, qua beatae Mariae solemnem Assumptionis recolentes diem, debita praevenimus servitute. Cujus veneranda festivitas nobis tanto amplius ejus intercessione erit profutura, quanto humilius nostra fuerit devotione celebrata. Per Christ.



IN DIE ASSUMPTIONIS B. MARIAE.

Aeterne Deus. Et te in veneratione sacrarum virginum exsultantibus animis, etc., ut supra inter Ambros.



IN OCTAVA S. LAURENTII.

Aeterne Deus. Beati Laurentii natalitia repetentes, [Col. 0912C] cui fidem confessionemque ignis passionis ingestus non abstulit, sed eum ut magis luceret, accendit. Quoniam sicut aurum flammis non uritur, sed probatur: sic beatus martyr non consumitur tormentorum incendiis, sed aptatur coelestibus ornamentis. Per Christ.



IN NATALI S. MAGNI MARTYRIS

Aeterne Deus. Qui humanum genus de profundo mortis eripiens, captivitatem nostram, Jesu Christi Filii tui Domini nostri passione solvisti. Per quem ita virtus antiqui hostis elisa est, ut ejus quem superaverat, etiam beatum martyrem tuum magnum faceret esse victorem. Cujus triumphum in die quo sanguinem suum fudit, colentes, in tua gloria exsultamus. Per quem.



IN NATALI S. TIMOTHEI MARTYRIS.
[Col. 0912D]

(G. Ms.) Aeterne Deus. Tibi enim festa solemnitas agitur, tibi dies sacrata celebratur; quam beati Timothei martyris tui sanguis in veritatis tuae testificatione profusus, magnifico nominis tui honori signavit



IN NATALI S. BARTHOLOMAEI.

(G) Aeterne Deus. Qui Ecclesiam tuam sempiterna pietate non deseris, sed per apostolos tuos jugiter erudis, et sine fine custodis. Per Christum.



IN NATALI S. AUGUSTINI EPISCOPI.

Aeterne Deus. Qui beatum Augustinum confessorem tuum et scientiae documentis replesti, et [Col. 0913A] virtutum ornamentis ditasti. Quem ita multimodo genere pietatis imbuisti, ut ipse tibi et arca et sacrificium, et sacerdos esset et templum. Per Christum.



EODEM DIE S. HERMETIS

Aeterne Deus. Quoniam fiducialiter laudis tibi immolamus hostias, quas S. Hermetis martyris tui precibus tibi esse petimus acceptas. Per Christum.



IN DECOLLATIONE S. JOANNIS BAPTISTAE.

Aeterne Deus. Qui praecursorem Filii tui tanto munere ditasti, ut pro veritatis praeconio capite plecteretur. Et qui Christum aqua baptizaverat, ab ipso in Spiritu baptizatus, pro eodem sanguine tingeretur. Praeco quippe veritatis, quae est Christus, Herodem a fraternis thalamis prohibendo carceris [Col. 0913B] obscuritate detruditur, ubi solius divinitatis tuae lumine frueretur. Deinde capitalem sententiam subiit, et ad inferna Dominum praecursurus descendit. Et quem in mundo digito demonstravit, ad inferos pretiosa morte praecessit. Et ideo.



IN NATALI S. PRISCI MARTYRIS

(G.) Aeterne Deus. Qui sic tribuis Ecclesiam tuam sanctorum commemoratione proficere, ut eam semper illorum et festivitate laetifices, et exemplo piae conversationis exerceas, grataque tibi supplicatione tuearis. Per Christ.



IN NATALI SANCTAE MARIAE.

Aequum et salutare. Nos tibi in omnium sanctorum tuorum provectu gratias agere, Domine sancte, Pater omnipotens, aeterne Deus. Et praecipue pro [Col. 0913C] meritis beatae Dei genitricis et perpetuae virginis Mariae gratia, plene tuam omnipotentiam laudare, benedicere, et praedicare. Per quem.



IN NATALI S. GORGONII MARTYRIS.

G.) Aeterne Deus. Teque in sanctorum tuorum confessionibus laudare, in cujus facti sunt virtute victores. Quando enim humana fragilitas vel passionem aequanimiter ferre sufficeret, vel hostis aerei nequitias vincere, nisi tuae firmitatis subsidium ministrares, et saeva furentis inimici arma contereres. Per Christum.



IN NATALI SS. CORNELII ET CYPRIANI.

Aeterne Deus. Tuamque in sanctorum tuorum Cornelii [Col. 0913D] simul et Cypriani [a 1Kb] praedicare virtutem, quos diversis terrarum partibus greges sacro divino pane pascentes, una fide, eadem die, pari nominis tui confessione coronasti. Per Christum.



IN NATALI SANCTAE EUPHEMIAE VIRGINIS.

(G) Aeterne Deus. Et in hac solemnitate tibi laudis hostias immolare, qua beatae Euphemiae martyris tuae passionem venerando recolimus, et tui nominis gloriam debitis praeconiis magnificamus. Per Christ



IN NATALI S. MATTHAEI APOSTOLI ET EVANGELISTAE.

(A.) Aeterne Deus. Qui Ecclesiam tuam in tuis [Col. 0914A] fidelibus ubique pollentem, apostolis facis constare doctrinis, praesta, quaesumus, ut per quos initium divinae cognitionis accepit, per eos usque ad finem saeculi capiat regni coelestis augmentum. Per Christ.



[IN NATALI S. MAURITII SOCIORUMQUE EJUS.

Aequum et salutare. Nos tibi semper et ubique gratias agere, et laudes decantare, Domine sancte, Pater omnipotens, aeterne Deus: Per Christ. Dom. nost. Quoniam cognoscimus quantum apud te sit praeclara vita sanctorum, quorum nos etiam mors pretiosa laetificat et tuetur. Quapropter martyrum tuorum, Mauritii, Exuperii, Candidi, Victoris, Innocentii et Vitalis, ac sociorum eorumdem gloriosa recensentes natalitia, laudes tibi referimus, supplici [Col. 0914B] confessione dicentes: Sanctus, etc.]



IN NATLI SS. COSMAE ET DAMIANI.

Aeterne Deus. Et clementiam tuam suppliciter obsecrare, ut cum exsultantibus sanctis coelestis regni cubilibus gaudia nostra subjungas. Et quos virtutis imitatione non possumus sequi, debitae venerationis contingamus effectum. Per Christ.



[IN DEDICAT. S. MICHAELIS ARCHANGELI.

Aeterne Deus. Sancti Michaelis archangeli merita praedicantes. Quamvis enim nobis sit omnis angelica veneranda sublimitas, quae in majestatis tuae consistit conspectu, illa tamen est propensius honoranda, quae in ejus ordinis dignitate coelestis militiae meruit principatum. Per Christ.]



IN NATALI S. HIERONYMI.

[Col. 0914C] Aeterne Deus. Et in hac die potissimum, quam festivitate beati Hieronymi decorasti, tui muneris beneficia personare. Quem ita voluisti fluentis satiare totius scientiae, ut suorum splendore dictorum, multarum suscitator fieret animarum. Unde tuam, piissime Deus, supplices quaesumus pietatem, ut ejus nos et doctrinis repleas, meritis munias, et exemplis exornes: quatenus omni caecitate ignorantiae depulsa, et hic ejus precibus fulti, tua mereamur implere praecepta, et gaudia postmodum capere sempiterna. Per Christum.



[IN NATALI SS. DIONYSII, RUSTICI ET ELEUTHERII.

Aeterne Deus. Qui sanctorum martyrum tuorum pia certamina ad copiosam perducis victoriam, atque [Col. 0914D] perpetuum eis largiris triumphum, ut Ecclesiae tuae semper sint in exemplum: Praesta nobis, quaesumus, ut per eorum intercessionem quorum festa celebramus, pietatis tuae munera capiamus. Per Christum.]



IN NATALI S. LUCAE.

(A.) Aeterne Deus. Et te in sanctorum tuorum meritis, etc., ut supra inter Ambros.



IN VIGILIA APOSTOLORUM SIMONIS ET JUDAE.

Aeterne Deus. Quia tu es mirabilis in omnibus sanctis tuis, quos et nominis tui confessione praeclaros, et suscepta pro te passione fecisti gloriosos. [Col. 0915A] Unde sicut illi jejunando operandoque certaverunt, ut hanc possent obtinere victoriam: ita nos eorum exemplis informemur, ut ad celebranda praesentia festa idonei inveniamur, et ad aeterna percipienda, eorum interventu, digni judicemur. Per Christum.



IN DIE SS. APOSTOLORUM SIMONIS ET JUDAE.

(A.) Aeterne Deus. Te in tuorum apostolorum glorificantes honore, etc., ut supra inter Ambros.



[ [a 1Kb] IN VIGILIA OMNIUM SANCTORUM.

Aeterne Deus. Reverentiae tuae dicato jejunio gratulantes: quia veneranda omnium sanctorum solemnia desideratis praevenimus officiis, ut ad eadem celebranda solemniter praeparemur. Per Christum.



IN DIE OMNIUM SANCTORUM.

[Col. 0915B] Aeterne Deus. Clementiam tuam suppliciter obsecrantes, ut cum exsultantibus sanctis tuis in coelestis regni cubilibus gaudia nostra conjungas: et quos virtutis imitatione non possumus sequi, debitae venerationis contingamus effectu. Per Christum.]



IN NATALI QUATUOR CORONATORUM.

(C.) Aeterne Deus. Celebrantes sanctorum natalia Coronatorum, quia dum tui nominis per eos gloriam frequentamus, in nostrae fidei augmento succrescimus. Per Christum.



IN NATALI S. MARTINI.

Aeterne Deus. Cujus munere B. Martinus confessor pariter et sacerdos, et bonorum operum incrementis excrevit, et variis virtutum donis exuberavit, [Col. 0915C] et coruscavit miraculis. Qui quod verbis edocuit, operum exhibitione complevit, et documento simul et exemplo subditis ad coelestia regna ducatum praebuit. Unde tuam clementiam petimus, ut ejus qui tibi placuit, exemplis ad bene agendum informemur, meritis muniamur, intercessionibus adjuvemur, qualiter ad coeleste regnum, illo interveniente, te opitulante, pervenire mereamur. Per Christum.



IN NATALI SANCTAE CAECILIAE.

Aeterne Deus. Qui in infirmitate virtutem perficis, et humani generis inimicum non solum per viros sed etiam per feminas vincis. Cujus munere beata Caecilia et in virginitatis proposito, et in confessione fidei roboratur, ut nec aetatis lubrico ab intentione mutetur, nec, blandimentis carnalibus demulceatur, nec [Col. 0915D] sexus fragilitate deterreatur, nec tormentorum vincatur immanitate, sed servando corporis ac mentis integritatem cum virginitatis et martyrii palma, aeternam meruit adipisci beatitudinem. Per Christum.



IN NATALI S. CLEMENTIS.

Aeterne Deus. Et in hac gloriosius die quam B. Clementis passio consecravit, et nobis venerabilem exhibuit: qui apostolica praedicatione imbutus, doctrinis coelestibus educatus, successionis dignitate conspicuus, et martyr insignis, et sacerdos refulsit egregius.



IN NATALI S. CHRYSOGONI MARTYRIS.
[Col. 0916A]

(G.) Aeterne Deus. Qui nos assiduis martyrum passionibus consolaris, et eorum sanguinem triumphalem, quem pro confessione nominis tui infidelibus praebuere fundendum, ad tuorum facis auxilium transire fidelium.



IN NATALI SANCTAE CATHARINAE.

(Ms.) [b 1Kb] Per Christum Dominum nostrum. Per quem triumphatrix nobilissima et egregia martyr virgo Catharina, prophetarum et apostolorum atque philosophorum doctrinis imbuta, omnibusque linguis charismate sancti Spiritus erudita, imperatorem cum rhetoribus, mundum cum vitiis omnibus mirabili sapientia superavit; imperatricem Augustam cum praefatis rhetoribus, Porphyrium cum sociis [Col. 0916B] omnibus, suis exemplis et doctrinis magnificis convertit ad Christum, omnesque, accepta fide cum signo, Christi martyrio coronatos praemisit ad regna polorum. Haec fuit illa sapientia illustrata, quae vicit malitiam; attingit a fine usque ad finem fortiter, et disponit omnia suaviter. Haec est illa gloriosissima, quae cum centenis fructibus seipsam libando, magnoque purpurata martyrio repraesentavit Jesu Christo. Ideoque famine Christi et angelorum visitatione confirmata, clavos, et rotas acutissimas, tyranni gladium atque minas mirabili constantia superavit. Haec etiam decollata pro Christi nomine lac fudit pro sanguine, ut sua doctrina et passio nobis eam pura mente venerantibus, esset potus spiritualis, ac cibus, atque peccatorum remissio.



IN VIGILIA S. ANDREAE.
[Col. 0916C]

Aeterne Deus. Et majestatem tuam suppliciter exorare, ut qui B. Andreae apostoli festum solemnibus jejuniis et devotis praevenimus officiis, illius apud majestatem tuam et adjuvemur meritis, et instruamur exemplis. Per Christum.


In die ejusdem.

(A.) Aeterne Deus. Quoniam adest nobis dies magnifici votiva, etc., ut supra inter Ambr.



IN NATALI SANCTAE LUCIAE.

(Ms.) Aeterne Deus. Per Christum Dominum nostrum. Quem beata virgo pariterque martyr Lucia, et diligendo timuit, et timendo dilexit; illique conjuncta est moriendo, cui se consecraverat caste vivendo. [Col. 0916D] Et pro eo temporalem studuit sustinere poenam ut ab eo perciperet gloriam sempiternam: quae dum duplicem vult sumere palmam in sacri certaminis agone, et de corporibus integritate, et de fidei puritate, gloriosius duxit, longa antiqui hostis sustinere tentamenta, quam vitam praesentem cito per tormenta amittere. Quoniam cum in martyrio ea proponantur quae terreant, in carnis vero delectamentis ea quae mulceant. Molestius sustinetur hostis occultus, quam superatur infestus. Cum ergo in utroque tui sit muneris quod vicit, quia nihil valet humana fragilitas, nisi tua hanc adjuvet pietas: pro [Col. 0917A] nobis, quaesumus, tuam pietatem exoret, quae a te accepit ut vinceret. Et quae Unigeniti tui intrare meruit thalamum, intercessione sua inter mundi hujus adversa nobis praestet auxilium. Per quem.



IN NATALI S. THOMAE APOSTOLI.

(A.) Aeterne Deus. Qui Ecclesiam tuam in apostolicis tribuisti consistere fundamentis, de quorum collegio B. Thomae solemnia celebrantes, tua, Domine, praeconia non tacemus. Et ideo.



IN VIGILIA UNIUS MARTYRIS

Aeterne Deus. Et gloriosi martyris N. pia certamina venerando praevenire. Cujus honorabilis annua recursione solemnitas et perpetua semper est, et nova. Quia et in conspectu tuae majestatis permanet mors tuorum pretiosa justorum, et restaurantur incrementa [Col. 0917B] laetitiae, cum felicitatis aeternae recoluntur exordia. Per Christum.



PRAEFATIONES COMMUNES.



IN NATALI UNIUS MARTYRIS.

Aeterne Deus. Et in praesenti festivitate sancti martyris tui N. tibi confitendo laudis hostias immolare, tuamque immensam pietatem implorare: ut sicut illi dedisti coelestis palmam triumphi sic, eo suffragante, nobis emundationem, et veniam concedas peccati, ut in te exsultemus in misericordia, in quo illa laetatur in gloria. Per.


Alia ad idem.

(A.) Aeterne Deus. Et te in omnium martyrum tuorum triumphis laudare, quoniam tuis donis atque [Col. 0917C] muneribus B. martyris tui. N. passionem hodierna solemnitate veneramur, qui pro confessione Jesu Christi Filii tui Domini nostri diversa supplicia sustinuit, et ea devincens coronam perpetuitatis promeruit. Per quem.



IN NATALI PLURIMORUM MARTYRUM.

Aeterne Deus. Qui sanctorum martyrum tuorum pia certamina ad copiosam perducis victoriam, atque perpetuum eis largiris triumphum, ut Ecclesiae tuae semper sint in exemplum, praesta nobis, quaesumus, ut per eorum intercessionem quorum festa celebramus, pietatis tuae munera capiamus. Per Christum.



IN VIGILIA UNIUS CONFESSORIS.

(Ms.) Aeterne Deus. Et majestatem tuam suppliciter [Col. 0917D] exorare, ut qui B. N. confessoris tui atque pontificis natalitia festa devotis praevenimus officiis. illius et apud majestatem tuam et adjuvemur meritis, et instruamur exemplis.



IN NATALI UNIUS CONFESSORIS.

Aeterne Deus. Et in hac praecipue die, quam transitu sacro B. N. confessoris tui atque pontificis consecrasti. Quaesumus ergo clementiam tuam, ut des nobis illam sequi doctrinam, quam ille et verbo docuit, et opere complevit, quatenus nos adjuvari apud misericordiam tuam et exemplis ejus sentiamus et meritis. Per Christum.


Alia.

Aeterne Deus. Et te sanctorum tuorum virtute [Col. 0918A] laudare, quibus pro meritis suis beatitudinis praemia contulisti: quoniam semper in manu tua sunt, et non tanget illos tormentum mortis, quos te custodiente, beatitudinis sinus intercludit: ubi perpetua semper exsultatione laetantur: ubi etiam beatus summus confessor tuus N. sociatus exsultat. Petimus ergo ut memor sit miseriarum nostrarum, et de tua misericordia nobis impetret beatitudinis suae consortium. Per Christum.



IN NATALI PLURIMORUM CONFESSORUM.

(G.) Aeterne Deus. Et majestatem tuam supplici devotione exorare, ut beatorum confessorum tuorum N. quorum hodie festa celebramus, obtentu, mereamur tuum obtinere auxilium. Per Christum.



IN NATALI UNIUS VIRGINIS MARTYRIS.

[Col. 0918B] Aeterne Deus. Per Christum Dominum nostrum. Quem beata virgo pariter et martyr N. diligendo timuit, et timendo dilexit: illique conjuncta est moriendo, cui se consecraverat caste vivendo: et pro eo studuit temporalem sustinere poenam, ut ab eo perciperet gloriam sempiternam. Per quem


Alia.

Aeterne Deus. Et te beatae N. natalitia recensendo laudare, praedicare, et benedicere: quam tanto munere sublimasti, ut ei conferres et virginitatis coronam et palmam martyrii, sicque virtute fidei et decore pudicitiae polleret, ut coelestia regna virgo pariter et martyr intraret. Per Christ.



IN NATALI UNIUS VIRGINIS NON MARTYRIS.

(G.) Aeterne Deus. Per Christum Dominum nostrum. [Col. 0918C] Pro cujus charitatis ardore ista virgo et omnes sanctae virgines, a beata Maria exemplum virginitatis accipientes, praesentis saeculi voluptates ac divitias contempserunt. Quoniam tuo dono actum est ut postquam virgo de virgine prodiit, sexus fragilis esset fortis; et quo fuit peccandi facultas esset vincendi felicitas. Antiquisque hostis qui per antiquam virginem genus humanum se vicisse gloriabatur per sanctas nunc virgines sequaces potius Mariae quam Evae, vincatur. Et in eo major ei confusio crescat, quam de eo etiam sexus fragilis jam triumphat. Quapropter immensam pietatem tuam humiliter exposcimus ut per ejus intercessionem, cujus festa colimus (quae et sexum vicit et saeculum, tibique [Col. 0918D] placuit et virginitatis decore et vigore passionis) nos mereamur et invisibilem hostem superare, et Unigenito tuo Domino Jesu Christo adhaerere. Per quem.



IN NATALI UNIUS VIRGINIS NON MARTYRIS.

(G.) Aeterne Deus. Et in hac solemnitate tibi laudis hostias immolare, qua beatae virginis N. festa venerando colimus, et tui nominis gloriam debitis praeconiis magnificamus. Per Christ.



[IN NATALI PLURIMORUM MARTYRUM.

Aeterne Deus. Et venientem natalem beatorum martyrum tuorum N. debita servitute praevenire, suppliciter obsecrantes, ut ipsos nos apud tuam clementiam sentiamus habere patronos, quos, tua gloria [Col. 0919A] largiente, meruimus aeternae salutis suscipere ministros. Per Christ.]



IN DEDICATIONE ECCLESIAE.

Aeterne Deus. Et pro annua dedicatione tabernaculi hujus honorem tibi gratiasque referre, cujus virtus magna, pietas copiosa. Respice, quaesumus, de coelo, et vide, et visita domum istam, ut si quis in ea nomini tuo supplicaverit, libenter exaudias, et satisfacientibus clementer ignoscas. Per Christum Dominum nostrum. Hic tibi sacerdotes tui sacrificium laudis offerant, hic fidelis populus vota persolvant, hic peccatorum onera deponantur; hic fides sancta stabiliatur, hic ipse inter bonum malumque discernas, cum causam interpellator indicaverit, quam non ignoras; hic pietas absoluta redeat, hinc iniquitas [Col. 0919B] emendata discedat. Inveniat apud te, Domine, locum veniae, quicunque hunc satisfaciens confugerit, et conscio dolore victus, altaria tua rivis suarum lavecit lacrymarum. Hic si quando populus tuus tristis moestusque convenerit, acquiesce rogari, et rogatus indulge. Per quem.



IN CONSECRATIONE ALTARIS.

Aeterne Deus. Per Christum Dominum nostrum. Per quem te suppliciter deprecamur ut altare hoc sanctis usibus praeparatum, coelesti sanctificatione sanctifices: ut sicut Melchisedech sacerdotis praecipui oblationem dignatione mirabili suscepisti, ita imposita novo huic altari munero semper accepta ferre digneris, ut populus qui in hanc Ecclesiae domum sanctam convenit, per haec libamina coelesti sanctificatione salvatus, [Col. 0919C] animarum quoque suarum salutem perpetuam consequatur. Cum angelis et archangelis.



PRAEFATIONES VARIAE.



[IN VENERATIONE SANCTAE TRINITATIS ATQUE INDIVIDUAE UNITATIS.

Aeterne Deus. Cujus est una divinitas, aeterna potestas, natura inseparabilis, majestas individua. Quem unum substantialiter confitemur, trinum personaliter nuncupamus, Patrem, et Filium, et Spiritum sanctum. Qui in uno trinus appares, et in tribus unus agnosceris. Unde pro tantae revelationis mysterio in praeconium nominis tui tibi cum sanctis angelis pia devotione concinimus, supplici confessione dicentes: sanctus, etc.]



[DE SANCTA SAPIENTIA.
[Col. 0919D]

Aeterne Deus. Qui tui nominis agnitionem, et tuae potentiae gloriam nobis in coaeterna tibi sapientia revelare voluisti: ut tuam confitentes majestatem, et tuis inhaerentes mandatis, tecum vitam habeamus aeternam. Per Christ.]



[AD POSTULANDAM SPIRITUS SANCTI GRATIAM.

Aeterne Deus. Qui inspicis cogitationum secreta, et omnis nostrae mentis intentio, providentiae tuae patescit intuitu, respice propitius arcana cordis nostri cubilia, et sancti Spiritus rore nostras purifica cogitationes, ut tuae maiestati digna cogitemus et agamus. Per Christ.]



DE SANCTA CRUCE.
[Col. 0920A]

(G.) Aeterne Deus. Qui salutem numani generis in ligno crucis constituisti, ut unde mors oriebatur inde vita resurgeret. Et qui in ligno vincebat, in ligno quoque vinceretur. Per Christ.



IN VENERATIONE SANCTAE MARIAE.

(G.) Aeterne Deus. Et te in veneratione sanctarum virginum exsultantibus animis laudare, benedicere et praedicare. Inter quas intemerata Dei genitrix virgo Maria, cujus devote commemorationem agimus, gloria effulsit. Quae et unigenitum sancti Spiritus obumbratione concepit, et, virginitatis gloria permanente, huic mundo lumen aeternum effudit, Jesum Christum Dominum nostrum.



[AD POSTULANDA ANGELICA SUFFRAGIA.

[Col. 0920B] Aeterne Deus. Sancti Michaelis archangeli merita praedicantes. Quamvis enim illius sublimis angelicae substantiae sit habitatio semper in coelis, tuorum tamen fidelium praesumit affectus, pro tuae reverentia potestatis, per haec piae devotionis officia, quoddam retinere pignus in terris, astantium in conspectu tuo jugiter ministrorum. Per Christ.]



[IN VENERATIONE S. PETRI.

Aeterne Deus. Majestatem tuam suppliciter exorantes, ut sancti Petri apostoli tui nobis intercessione donare digneris, ut te toto corde diligamus, et coelestis beatitudinis participes cum sanctis tuis esse mereamur. Per Christ.



IN NATALI S. STEPHANI PROTOMARTYRIS.

[Col. 0920C] Aeterne Deus. Qui beato Stephano in passione constantiam dedisti, et ante omnes post passionem Filii tui triumphi gratiam contulisti. Concede, nos ejusdem protomartyris tui quotidiana intercessione a peccatorum nostrorum nexibus absolvi, et aeternae beatitudinis gloriam consequi. Per Christ. Dom.]



[IN COMMEMORATIONE S. NICOLAI.

Aequum et salutare. Nos te laudare mirabile Deum in sanctis tuis in quibus glorificatus es vehementer. Inter quos praeclarae attestationis Nicolaum, et virtutum praeconiis celebrandum, Ecclesiae tuae confessionis merito voluisti praeesse pastorem. Quam et praeteritis virtutum ejus exemplis imbuere, et praesentibus non desinis miraculis erudire. Et ideo.]



IN VENERATIONE OMNIUM SANCTORUM.
[Col. 0920D]

Aeterne Deus. Et gloriam tuam profusis precibus suppliciter obsecrare, ut cum exsultantibus sanctis tuis in coelesti regni cubilibus gaudia nostra conjungas, et quos virtutis imitatione non possumus sequi, debitae venerationis contingamus effectu. Per Christum.



IN ORDINATIONE PRESBYTERORUM.

Aequum et salutare. Qui dissimulatis peccatis humanae fragilitatis nobis indignis sacerdotalem confers dignitatem, da nobis, quaesumus, ut ad sacrosancta mysteria immolanda cum beneplacitis mentibus facias introire: quia tu solus sine operibus aptis justificas peccatores; tu gratiam praestas benignus ingratis. [Col. 0921A] Tu ea quae retro sunt, oblivisci concedis, et ad priora promissa mysteria clementissima gubernatione perducis. Et ideo.


Infra actionem.

Hanc igitur oblationem spei nostrae, quam tibi offerimus in die hodiernae solemnitatis, quo nobis indignis sacerdotalem infulam tribuisti, quaesumus, Domine, ut placatus accipias, et in tua pietate conserva quod es operatus in nobis.



IN MISSA SACERDOTIS PROPRIA.

Aeterne Deus. Qui dissimulatis humanae fragilitatis peccatis, sacerdotii dignitatem concedis indignis, et non solum peccata dimittis, verum etiam ipsos peccatores justificare dignaris. Cujus est muneris, [Col. 0921B] ut non existentia sumant exordia, exorta nutrimentum, nutrita fructum, fructuosa perseverandi auxilium. Qui me non existentem creasti; creatum fidei firmitate ditasti; fidelem, quamvis peccatis squalentem, sacerdotii dignitate donasti. Tuam igitur omnipotentiam supplex exposco ut me a praeteritis peccatis emacules, in mundi hujus cursu in operibus corrobores, et in perseverantiae soliditate confirmes. Sicque me tuis altaribus facias deservire, ut ad eorum qui tibi placuerunt, sacerdotum consortium valeam pervenire. Et per eum tibi sit acceptabile votum meum, qui se tibi obtulit in sacrificium, qui est omnium opifex, et solus sine macula pontifex, Jesus Christus Dominus noster. Per quem.


Alia.

[Col. 0921C] Aeterne Deus. Per Christum Dominum nostrum. Qui pro amore hominum factus in similitudinem carnis peccati, formam servi Dominus assumpsit, et in specie vulnerati medicus ambulavit. Hic nobis Dominus et magister salutis, advocatus et judex, sacrificium et sacerdos. Per hunc te, Domine sancte, Pater omnipotens, suppliciter exoro, ut dum reatum conscientiae meae recognosco, quo in praeceptis tuis praevaricator exstiti, et per delictorum facinus corrui in ruinam. Tu, Domine, erige quem lapsus peccati prostravit; illustra cor quod tetrae peccatorum caligines obscuraverunt; solve compeditum quem vincula peccatorum constringunt; praesta per eumdem sanctum et gloriosum et adorandum Dominum nostrum Jesum Christum Filium tuum, quem laudant [Col. 0921D] angeli, throni et dominationes. Cum quibus, etc.


Infra actionem.

Hanc igitur oblationem, quam tibi, Domine, offero, pro peccatis meis nimiis atque offensionibus, majestatem tuam totis viribus, Deus piissime, humili prece deposco dignanter suscipias, exorans ut remittas crimina quae carnis fragilitate atque tentatione iniquorum spirituum nequiter admisi, etiam ultra ad eas non sinas reverti, sed confirma me in justificationibus tuis, et perseverantiam mihi tribue in illis, et fac me dignum ante conspectum tuum astare, sacrificiumque tibi Domino casto corpore et mundo corde digne offerrre. Per Christum.



[PRO CONGREGATIONE RELIGIOSORUM MONACHORUM.
[Col. 0922A]

Aeterne Deus. Quoniam clementiam tuam precari sine cessatione debemus, ut gregem tuum, pastor bone, non deseras, sed per B. confessoris tui Benedicti preces continua protectione custodias, ut viam tibi placitam obedientia, qua idem Pater illaesus antecedebat, nos praeclaris ejus meritis adjuti, sine errore subsequamur. Per Christum.]



IN MISSA PRO AMICO.

Aeterne Deus. Implorantes tuae majestatis misericordiam, ut famulo tuo N., veniam suorum largiri digneris peccatorum; ut ab omnibus inimici vinculis liberatus, tuis toto corde mandatis inhaereat; ut te solum semper tota virtute diligat, et ad tuae quandoque beatitudinis visionem pervenire mereatur. Per [Col. 0922B] Christum.


Infra actionem.

Hanc igitur oblationem, quam tibi offerimus pro famulo tuo N., ut omnem peccatorum suorum veniam consequi mereatur, quaesumus, Domine, placatus accipias, et miseratione tuae largitatis concedas, ut fiat ei ad veniam delictorum, et actuum emendationem; ut et hic valeat bene vivere, et ad aeternam beatitudinem feliciter pervenire.



PRO FAMILIARIBUS.

Aeterne Deus. Clementiam tuam pronis mentibus obsecrantes, ut famulos tuos et famulas, quos sanctae dilectionis familiaritate nobis conjunxisti, tibi facias toto corde subjectos; ut tuae charitatis spiritu repleti, a terrenis mundentur cupiditatibus, et coelesti [Col. 0922C] beatitudine, te donante, digni efficiantur. Per Christum.


Infra actionem.

Hanc igitur oblationem famulorum famularumque tuarum, quam tibi offerimus, ob devotionem mentis eorum, pius ac propitius clementi vultu accipias; tibi supplicantes libens protege, dignanter exaudi, et aeterna eos protectione conserva, ut semper in tua religione laetantes, instanter in sanctae Trinitatis confessione et fide catholica perseverent.


Alia.

Aeterne Deus. Cujus omnipotentia deprecanda est, misericordia exoranda, pietas amplectenda. Cujus majestatem humili prece deposcimus, ut famulis et [Col. 0922D] famulabus remissionem peccatorum tribuas, eorumque vias in tua voluntate dirigas, eosque a cunctis malis eripias, quatenus ab omnibus adversitatibus eruti, tuis donis confortati, et ad bonorum desideriorum vota perveniant, et quae juste postulant te largiente percipiant. Per Christum.



PRO QUACUNQUE TRIBULATIONE.

Aeterne Deus. Qui fragilitatem nostram non solum misericorditer donis temporalibus consolaris, ut nos ad aeterna provehas, sed etiam ipsis adversitatibus saeculi benignus erudis, ut ad coelestia regna perducas. Per Christum.



PRO AMICO TRIBULATO.

Aeterne Deus. Qui es justorum gloria et misericordia [Col. 0923A] peccatorum, pietatem tuam humili prece deposcimus ut, intercedente beata Dei genitrice Maria, omnibusque sanctis tuis, famulum tuum benignus respicias, et pietatis tuae custodiam ei impendas, atque ab omni tribulatione et angustia eripias, quatenus ex toto corde et ex tota mente tibi deserviat, et sub tua semper protectione consistat, ut quando ei extrema dies venerit, societatem sanctorum percipiat, et possideat cum eis sine fine inenarrabilem gloriam. Per Christum.


Infra actionem.

Hanc igitur oblationem quam tibi offerimus, Domine, pro liberatione et consolatione famuli tui N. sereno vultu accepta, ut non eum fraus humana dejiciat; non tua divinitas ex judicio puniat; non castigatum [Col. 0923B] justitia usquequaque demergat; non iniquitas propria, non adversitas aggravet aliena. Si quid tibi deliquit, ignosce; si quid offendit * hominibus, tu dimitte; submove ab eo cruciatus mentis simul et corporis, ut te compunctus requirat, a te tactus diligenter exquirat.



PRO INFIRMIS.

Aeterne Deus. Qui famulos tuos ideo corporaliter verberas ut mente proficiant, et patienter ostendis, quod sit pietatis tuae praeclara salvatio, dum praestas ut operetur nobis etiam ipsa infirmitas medicinam. Clementiam igitur tuam pronis mentibus obsecramus, ut famulo tuo N. salutem mentis et corporis, et continuae prosperitatis augmenta largiri digneris. Per Christum.



PRO DEFUNCTO.
[Col. 0923C]

Aeterne Deus. Per Christum Dominum nostrum, per quem salus mundi. Per quem vita omnium, per quem resurr., etc., ut inter Ambr.


Infra actionem.

Hanc igitur oblationem, Domine, quam tibi offerimus pro anima famuli tui N. cujus depositionis diem celebramus, quo deposito corpore animam tibi Creatori reddidit, quam dedisti, quaesumus, ut placatus intendas, pro quo petimus divinam clementiam tuam, ut mortis vinculis absolutus, transitum mereatur ad vitam. Per Christum.



PRO ABBATE DEFUNCTO.

Aeterne Deus. Quoniam quamvis humano generi [Col. 0923D] mortis illata conditio pectora nostra contristet, tamen clementiae tuae dono, spe futurae immortalitatis erigimur, ac memores salutis aeternae, non timemus lucis hujus sustinere jacturam. Quoniam beneficio gratiae tuae fidelibus vita non tollitur, sed mutatur, atque animae corporeo ergastulo liberatae horrent mortalia, dum immortalia consequuntur. Unde quaesumus ut famulus tuus N. in tabernaculis beatorum constitutus, evasisse carnales se glorietur angustias, diemque judicii cum fiducia voto glorificationis exspectet. Per Christum.


Infra actionem.

Hanc igitur oblationem, Domine, quam tibi pro depositione famuli et sacerdotis tui N. deferimus, [Col. 0924A] quaesumus, placatus intende: pro quo majestati tuae supplices fundimus preces, ut eum in numero tibi placentum censeri, facias sacerdotum.



IN UNIUS EPISCOPI TRANSITU

Aeterne Deus. Devotam clementiam tuam obsecrantes, ut animam famuli tui et episcopi tui N. in electorum tibimet pontificum numero jubeas consistere gaudenter; ut qui hic tuo pro eis supplex deserviebat altari, gloriosa illic cum eis tua mereatur laude communicari. Per Christum


Infra actionem.

Hanc igitur oblationem, quam tibi offerimus pro commemoratione depositionis animae famuli et episcopi tui N., quaesumus, Domine, ut placatus accipias, et quem in corpore constitutum sedis apostolicae [Col. 0924B] gubernaculo praeesse voluisti, in electorum tuorum numero constitue.



IN TRANSITU UNIUS MONACHI.

Aeterne Deus. Qui nobis in Christo Filio tuo unigenito Domino nostro, spem beatae resurrectionis concessisti, praesta, quaesumus, ut anima famuli tui N., pro qua hoc sacrificium redemptionis nostrae tuae offerimus majestati, ab omni munda sorde peccati, ad beatae resurrectionis requiem, te miserante, cum servis tuis pervenire mereatur. Per eumdem.


Infra actionem.

Hanc igitur oblationem, quam tibi pro anima famuli tui N. monachi offerimus, quem de carnali corruptione liberasti, quaesumus, Domine, ut placatus [Col. 0924C] accipias; et quidquid humanae conditionis obreptione contraxit vitii deleas; ut tuis purificata remediis, ad gaudium perveniat sempiternum



PRO PLURIBUS DEFUNCTIS.

Aeterne Deus. Qui nobis in Christo unigenito Filio tuo Domino nostro spem beatae resurrectionis concepisti, praesta, quaesumus, ut animae, pro quibus hoc sacrificium redemptionis nostrae tuae offerimus majestati, ad beatae resurrectionis requiem, te miserante, cum sanctis tuis pervenire mereantur. Per Christum.


Infra actionem.

Hanc igitur oblationem, Domine, quaesumus, placatus intende, quam pro animabus omnium fidelium [Col. 0924D] defunctorum tuae supplices exhibemus pietati, ut per haec sancta mysteria ab omnibus absolutae peccatis aeternae beatitudinis participes efficiantur.



PRO PLURIBUS.

Aeterne Deus. Per Christum Dominum nostrum, qui seipsum pro nobis obtulit immolandum cujus morte vita nobis collata est sempiterna, qui sanctarum fidelium spes est animarum, meritorumque bonorum idem remunerator qui et dominator. Unde, quaesumus, animae famulorum famularumque tuarum, omnium fidelium defunctorum, remunerari gloria mereantur aeterna, cum idem ipse Dominus noster Jesus Christus in gloria sua venerit cum angelis suis. Per quem.


[Col. 0925A] Infra actionem.

(A.) Hanc igitur oblationem, quam tibi pro commemoratione animarum in pace dormientium suppliciter [Col. 0926A] immolamus, quaesumus, Domine, benignus accipias, et tua pietate concedas ut et nobis proficiat hujus pietatis affectus, et illis impetret beatitudinem sempiternam.




[Col. 0925]
GRIMALDI ET TATTONIS AD REGINBERTUM, Magistrum Scholae monasterii sancti Galli, EPISTOLA.
(Apud Baluz., Capitul. tom. II, col. 1382

[Col. 0925B] Praestantissimo et ineffabili dilectione nominando REGINBERTO praeceptori GRIMALDUS TATTOQUE supremi auditorum vestrorum discipuli sempiternae felicitatis salutem.

Memoria dilectionis vestrae animis nostris sedulo inhaerens immemores petitionum vestrarum promissionumque nostrarum esse non permittit. Et utinam tam proficienter quam spontanee piam voluntatem vestram implere valuissemus. Ecce vobis Regulam beati Benedicti egregii doctoris, quam benevolus animus vester summo semper optaverat desiderio, direximus, sensibus et syllabis, necnon etiam litteris a supradicto Patre, ni fallimur, ordinatis minime carentem; quae de illo transcripta est exemplare quod ex ipso exemplatum est codice, quem beatus Pater sacris manibus suis exarare ob multorum sanitatem [Col. 0926B] animarum curavit. Illa ergo verba quae supradictus Pater secundum artem, sicut nonnulli autumant, in contextu Regulae hujus non inseruit, de aliis Regulis a modernis correctis magistris colleximus, et in campo paginulae e regione cum duobus punctis inserere curavimus. Alia etiam quae a Benedicto dictata sunt, et in neotericis minime inventa, obelo et punctis duobus consignavimus. Hoc egimus desiderantes vos utrumque et secundum traditionem pii Patris, etiam modernam habere. Eligite vobis quod desiderabili placuerit animo. Valete in Domino.

   Salve flos juvenum, forma speciosus amoena,
Optatam retinendo viam vitamque salubrem.
Ecce tui humiles famuli tibi munera mittunt,
Quae animus dudum vester optavit habere.
Omnipotens genitor, cunctum qui continet orbem,
Te regat et servet semper ubique sanum.




ANNO DOMINI DCCCLXXII.
MILO MONACHUS SANCTI AMANDI.




[Col. 0925]
NOTITIA HISTORICA.
(Apud Fabricium, Bibliotheca med. et inf. Lat.

[Col. 0925C] Milo, Monachus S. Amandi, sive Amandopolitanus, ad fluvium Elnonem, in Belgio, in dioecesi Tornacensi, ord. Bened., scientia litterarum clarus circa an. 840 et deinceps usque ad 871, quo diem obiit. Scripsit adhuc juvenis Vitam S. Amandi, Trajectensis episcopi, defuncti A. C. 684, versibus hexametris (e Vita quam prosario sermone Baudemundus composuerat) ad Haiminum, monachum Vedastinum, libris quatuor. Edidit Henschenius in Actis Sanctor., tom. I Feb., pag. 873-888 cum notis; et Mabillonius saec. II Act. Sanctor. Bened. pag. 719 seq. Incipit praemissa elegia:

[Col. 0926C] Festa propinquabant nostri veneranda Patroni.
Liber I:

Arbiter omnipotens hominum rerumque creator.

Sermonem de translatione corporis S. Amandi, ejusque ordinatione et dedicatione templi in Actis Sanctor., t. I Febr., pag. 889-891, et alterum de elevatione corporis S. Amandi, p. 891-893, et in Operibus Philippi Havdengi, Paris. et Duaci 1621 fol.

Sermonem de S. Principio, fratre B. Remigii Rhemensis, episcopo an. 506 defuncto Suessionensi, editum a Surio 27 Septembris [(a) 1Kb] .

[Col. 0927A] Libros II de laude pudicitiae et sobrietatis, manuscriptos in bibl. Cantabrigiensi qui initio manci in bibl. Leidensi. Meminit Sigebertus, c. 105. Incip. Glorioso regi Carolo (Calvo) Milo supplex.

Principibus priscis vatum placuisse Camenas.

Prologum vulgavit Magnus Crusius in Diss. Epistolica, p. 42 seq.

Conflictum veris et hiemis. Incip

Conveniunt subito cuncti de montibus altis.
Edidit Oudinus tom. II, p. 326-328.

De S. Cruce carmen hexametrum duplex, in modum sphaerae ingeniosissime compositum, manusc. Elnone ad S. Amandum teste Miraeo ad Sigeberti c 105.

[Col. 0927B] Carmina de laude parcitatis, eidem Calvo regi post Milonis obitum obtulit Hucbaldus, propinquus ejus ac discipulus, versibus quos edidit Edmundus Martene [Col. 0928A] t. I. Anecdotor., p. 46.

Milo poeta tuus, noster didascalus idem,
   Ingenium cujus hoc bene prodit opus.
Carmine qui quondam Vitam descripsit Amandi,
   Praesulis eximii, detulit atque tibi.
Hunc quoque conscriptum vestro sub honore libellum
   Dum cuperet votum concelebrare suum,
Occidit, humanae persolvens debita vitae, etc

De arte metrica librum memorat Valesius Andreas Bibl. Belg. p. 676.

Epistolas ad diversos Trithemius cap. 283 de S. E., et de illustribus Benedictinis II, 50. Epitaphium Milonis in Actis Sanctor., tom. III Jun. 16, p. 16, ab Hucbaldo, ut suspicor, ei positum:

Milo poeta, sophus, cubat hoc sub marmore clausus,
Carmine dulciloquus, qui librum Sobrietatis
Edidit, et sanctum pulchre depinxit Amandum,
Floribus exornans, metro prosaque venustans,
[Col. 0928B] Tanti pontificis palmam, caput [(a) 1Kb] atque Coronam.




[Col. 0927]
SANCTI AMANDI VITA METRICA AUCTORE MILONE.
(Ex Actis sanctorum Bolland., Februarii tomo IV.)



[a 1Kb] EPISTOLA MILONIS AD [b 1Kb] HAIMINUM.
[Col. 0927C]

Reverentissimo Patri HAIMINO MILO, devotissimus filiorum, indelebilem aeternae felicitatis jucunditatem.

Perfruitus quondam vestrae mansuetudinis benignissimo affatu, eo scilicet tempore, quo susceptus a vobis, vestra immeritus merui jucundari allocutione, ac melliflua perfoveri dulcedine, gratiarum actionem persolvo. Siquidem erga exiguitatem meam tanta vestrae excellentiae benignitas viguit, ut deinceps non cessaret, quod inflammatum erat in corde meo vestri amoris ardere incendium. Et non immerito: quippe melle pleni sincerissimae dilectionis cordis ac corporis gesta eructantes, quae interiora vestri pectoris habebant cubilia, facile obtinuistis, ne de fibris meis ullo unquam tenore vestra labatur [Col. 0927D] amabilis mentio; sed aeternaliter innovata conservetur et perduret flore immarcescibili. Qua de re fidens in tam laudabili paternitate vestra, ceu filius indidi manibus vestris ineptas meae imprudentiae naenias, praeexercitatem (sic) scilicet ingenioli mei in vita beatissimi Amandi; suppliciter obsecrans, ut si in his aliquid fidei Catholicae minus consonans, vel incongruum legi metricae inveneritis, ad certae normam regulae misericorditer, more paterno reducatis, nec me meo dimittatis errori; contestor et obsecro per sanguinem Christi, qui fusus est pro salute populi Christiani. Quod si, misericordia supernae majestatis [Col. 0928C] praeeunte, aequas textus carminis mei obtinuerit partes; tunc una mecum hujus doni largitori, sancto scilicet Spiritui, gratiarum laudes debita exsultatione persolvite, cujus munere tantum opus quivi utcunque compingere. Rusticitati autem meae veniam dare necesse est, quia rusticatio, ut quidam ait, ab Altissimo creata est. Et quamvis difficilioribus uti potuerim aliquibus in locis verborum ambagibus, ne id facerem sum prohibitus, qui etiam credidi futurum opus istud gratius, si omnium Fratrum pateret auditibus. Faveat ergo excellentia vestra non vitiis meis sed laboribus; ut illud percipiatis in coelestibus quod mortalis non vidit oculus. Valere vos optamus ad omnium fidelium profectum aeternaliter.





RESCRIPTUM HAIMINI AD EUMDEM.

[Col. 0928D] Infimus servus Christi Haiminus Miloni suo salutem.

Carmen quod mihi, Frater amantissime, porrexisti, avida mente perlegi; sed quia non satis est legisse semel, juvit usque videre. Unde repetens a principio non sine judiciali censura, quod ante summotenus tetigi, totum ex integro legens et inculcans, omnes in eo intentionis meae vires impendi. Nam primo putavi me, fateor, in planum posuisse pedem; sed ut comperi meam exiguitatem non modo poculo fontis irrigari, sed fluctibus eloquentiae obrutum iri, non sine cautela deinceps totum in flumen Fratribus, [Col. 0929A] qui mecum sunt, quomodo sit navigandum ostendi. Et, quia in eo nec scopulum qui fidei obstet, offendi, nec, quod legi metricae refragetur, inveni, hortor Fratres nostros, qui a talibus studiis non abhorrent, munus hoc libenter suscipere, et obsecro ut satius velint ad simile studium provocari, quam invidiae facibus concremari. Novimus siquidem semper cives civibus invidere, et secundum Salvatoris dictum neminem Prophetam, sive, ut tu solitus es dicere, nullum Poetam acceptum esse in patria sua (Luc. II, 34). Sed quia parvulum occidit invidia, minor esse cognoscitur qui invidet quam ille cui invidetur. Papae! miror opiparum valuisse divitibus praeparare convivium, quem putabam vix posse pauperibus exhibere vel gustum. Plane amantissimi Amandi ego [Col. 0929B] quidem id meritis imputo, de cujus praeconiis exsultare ac Christum laudare non cesso. Est igitur eloquium suave et carmen salibus dulce, leni lapsu et plano sermone decurrit oratio. Quid amplius? Dicant et judicent sodales ut velint; ego autem arcanum cordis mei pervulgo; quia praeconia tanti Patris, mi dilecte, satis abundeque tuo carmine illustrasti. Noli tamen, obsecro, ab incepto desistere, noli desidiae aut inerti otio succumbere; noli gratiam, quae tibi adjacet, negligere; sed, dum vacat, semper te bonis studiis exerce: et noli quod gratis accepisti aliis denegare; noli solus bonum commune possidere velle. Haec sola pecunia est, quae novit expensione augeri; haec sola est, quae sparsa crescit, et erogata emolumenta capit; haec est etiam, [Col. 0929C] quae absconsorem suum poenis addicit, et bonum dispensatorem aeterni muneris gloria insignit.

Macte nova virtute, vale Milo optime vates, Haiminique tui, dic, miserere Deus.



[a 1Kb] PROOEMIUM OPERIS SEQUENTIS.


Festa propinquabant nostri veneranda Patroni,
   Instabatque dies terrigenis celebris.
[b 1Kb] Ornabat nitidi praecelsa habitacula templi
   Pervigili cura sancta caterva gregis.
Candentes tunicas atque ornamenta per aras
   Ponebant texta stamine purpureo.
More parabantur solito pavimenta decenter
   Marmore commixtis ordinibus variis.
[Col. 0930A] Pars aliqua aptabat redolentia lumina ceris,
   Formabatque chorus cantica mellifluus.
Pars et oliviferis appendens vasa coronis,
   Fundebat lucem corde, manu rutilam.
Tunc me sollicitum, ne in tantis munere turmis
   Parerem vacuus, istud opus rapuit,
Laudibus apta piis, florentia gesta venusti
   Praesulis ut metro dulcisono canerem.
Dulce decus, pietatis opus, compingere versu
   Pontificis vitam suasit amor fidei.
Quorumdam monitis Fratrum compulsus, enorme
   Suscepi pondus viribus exiguis.
Antiquos, proh! non puduit reticere poetas,
   Quis doctrina inerat vana, caduca, levis.
Fallendi studium quos cunctum lusit in aevum,
   [Col. 0930B] Totaque vita fuit dedita criminibus.
Carmine distincto verborum ferre cothurno,
   Ac nomen laudis quaerere per facinus.
Dumque per errores variis anfractibus irent,
   Perfecere aliud nil, nisi mortis opus.
A qua decepti, inferno tumulisque reposti,
   Fletibus assiduis talia facta luunt.
Muta mihi et sicco languebit lingua palato,
   Falsaque qui damno, vera tacere queo.
Nam meliore via Christi celebrare tropaea
   Muneris intuitu spes bene fida monet.
Laus ut summa Deo, veneratio debita Sancto,
   Exemplum populis sit quoque Christicolis.
Et mihi succrescat cumulato foenore merces,
   Transferat et Justi hujus ad astra prece.
[Col. 0930C] Intentata tamen prius isto schemate res est,
   Et quae non didici, conor amando loqui.
Ergo Dei fidens bonitate et munere sancti
   Flaminis aggredior inscius istud iter.
Quisquis erit, nostrum qui carmen rodere mavult,
   Verme fero justae roditur invidiae,
Et qui tam justo cupit aggaudere labori,
   Patre Deo genitus, patris amator hic est.
Ergo evangelicum primo percurrere textum,
   Illius et septem sacra sigilla juvat.
Tunc melius Sancti potero properare per actus,
   Principium tale si pia membra habeant [c 1Kb] .



LIBER PRIMUS.
[Col. 0929]

Capitula libri I ab auctore praefixa.

1. Humana Christi nativitas, et quod hunc omnia elementa Dominum fore cognoverint exponitur.---2. Apostolorum electio, passio ac resurrectio et ad coelos Christi ascensio, Spiritus quoque sancti emissio breviter indicatur.---3. Quibus in locis Apostoli evangelium praedicaverint.---4. Commemoratis Apostolorum successoribus B. Amandus subnectitur.---5. Editor operis confitens inscientiam, sancti Spiritus postulat gratiam.---6. Patria parentesque Beati commemorantur.---7. Ubi Sanctus cognatos relinquens, Ogiam petiit.---8. Ubi serpentem validum prece et crucis vexillo fugavit.---9. Responsio ad patrem.---10. Quod ad sepulcrum S. Martini orans caput sibi totondit.---11. Qualiter [Col. 0931] Bituricas adiit, et de abstinentia et conversatione ipsius.---12. Ubi Romam fidei ardore proficiscitur.---13. Ubi a custode de ecclesia pellitur.---14. Apparente Petro admonetur ad Gallias redire.---15. Reditus Sancti refertur, simulque libellus cum prece finitur.


CAPUT PRIMUM. Introductio poetica, a Christo et Apostolis ad S. Amandum. Hujus ortus.
[Col. 0931A]

1.

Arbiter omnipotens, hominum rerumque Creator,
Errorum tenebris mundo pereunte, misertus,
Virginis intravit thalamum, intactumque paravit
Hospitium sibimet, clausae quo nomine portae
Hezechiel signat quam nullus conditus intrat [a 1Kb] ,
Ni solus, cui clausa patent habitacula, Christus,
Utque magis stupeas quodque est mirabile dictu,
Coelestis clausam penetravit janua portam;
Unde Maria sui genitrix effecta parentis,
Virginis antiquae delictum deluit Evae,
Protulit et mundo verum sine semine fructum.
[Col. 0931B] Ergo ubi conspicuo processit honore Redemptor
Et mundo effulsit Phoebo rutilantior ipso;
Pastores pecorum primi, pressique pavore,
Conspicuos cives carmen coeleste canentes
Audivere astris arrectis auribus: Auctor
Ad terras rerum quod venerit et Reparator,
Cujus in exortu coelesti gloria regno
In terrisque foret homini pax sancta volenti.
Astra poli censere suus quod conditor esset,
Ad cujus cunas stellam misere coruscam,
Huncque suum Dominum pelagus cognoverat esse,
Se plantis cujus calcabile praebuit. Almus
Sol quoque condoluit, cum fixum stipite vidit
Flens famulus Dominum furvo velatus amictu.
Terraque cognovit, quando est concussa tremore
[Col. 0931C] Horribili fractis Sanctorum rite sepulcris.
Infernusque pavens tremuit, cum claustra revulsa
Vidit, conspicuo contractis lumine valvis.


2.

Sed quia terrigenae Regem super omnia necdum
Hunc fore credebant, simulacra nefanda putantes,
Pro dolor! esse Deos; non amplius ista manere
Passus, et antiquae nec damna videre ruinae,
Elegit quosdam, quos gratia sola beavit,
Per quos quadrifido mundi sub cardine gentes
Salvaret; quibus ostendit miracula magna,
Defunctis vitam tribuens, dans lumina caecis.
Venerat et quoniam supra de sede Redemptor,
Ut proprio totum salvaret sanguine mundum,
Illusus, caesus, damnatus, dispoliatus,
Judicio injusto Judex justissimus, index
[Col. 0931D] Justitiae, extremo crucifixus, et inde sepultus,
Multimodum superas spolium relevavit ad auras.
Inde polum penetrans, jam dictis dona remisit
Discipulis promissa suis, quis Spiritus ignis
Affuit in specie sanctus, dans munia linguae,
Qua possent mundo magnalia visa referre.


3.

Hi quoque pervigili complentes jussa labore,
[Col. 0932A] Partitas sibi terrarum partes adierunt,
Lumine conspicuo rutilantes more lucernae
Praecelsi Proceres Petrus, Paulusque priores
Ardua Romuleae properant ad moenia Romae,
Romanosque lavant melius quam gurgite Tibris
Atque ibi constituunt primi fundamen honoris.
Hinc petit Andreas properando virilis Achaiam
Ac nomen proprium patrando viriliter implet.
Hinc Jacobi geminis Judaeam legibus ornant.
Prisca docent simili resonare tenore novellis.
Inde Asia accedit monitis conversa Joannis,
Quam paradisiaco sitientem flumine potat
Lampadis et Scythiae resplenduit ore Philippus,
Atque ibi complevit proprio quod [b 9Kb] nomine signat.
Matthaeus Aethiopas torrente ardore crematos
[Col. 0932B] Ut [c 1Kb] Geon eximius sacrato diluit amne,
Et facit in speciem lotos candere nivalem.
Indorum tenebras discussit Bartholomaeus,
Fecit et egregia splendoris luce coruscos.
Parthos sollicitus cognato more beatis
Explorat Thomas digitis, et vulnera narrat
Quae Domini vidit post mortem in corpore vivi.
Simon Persidem dulci comitatus Iuda,
Bellica quae fuerat, verbi mucrone subegit.
Aegyptum terram, melius quam Nilus inundans,
Fruge Evangelii complet quoque Marcus opima,
Semina sancta ferens. Sanctus sermone superno
Vivifico mundat populos baptismate Lucas,
Hos quoque post missi doctores rite sequentes,
Per mundum sparsi sparserunt verba salutis;
[Col. 0932C] Actus prosaico quorum sermone notati,
Et nunc usque manent, et in omnia saecla manebunt,
Carmine quinetiam quorumdam facta canuntur;
Versibus et brevibus nunquam brevianda ligantur.


4.

De quorum numero Confessor fulsit Amandus,
Ad cujus modo gesta manum calamumque novellum
Mittimus, et nisu praegrandia tangimus arcto,
Inspirante Deo; quia magna est portio laudis,
Illius calamo varios replicare labores.
Ac genus et patriam seu fortia scribere gesta
Ad laudem Domini, haec cujus virtute peregit,
Quidquid enim caninus servorum in laude bonorum,
Respicit ad Dominum; cujus hoc munere sumunt
Cum bene qui produnt justum et laudabile sancti
Mente manu lingua, meditando, operando, loquendo,
[Col. 0932D] Quo sine pulvis homo est; quo cum nil charius exstat.


5.

Nam quantus fuerit, cujus describitur actus;
Qualis in hoc virtus, pietas, devotio qualis,
Centenis nullus poterit depromere linguis,
Gutture millesono tonitrus si more boarit:
Quin minus haec gracili sermone referre valebo,
Qui rudis existens, apicum primordia vix nunc
[Col. 0933A] Addidici, doctrina et verbi flumine siccus,
Quid faciam? loquar an taceam pia gesta Patroni?
Haec quia non possum compingere carmine digno,
Sed trepidum spes illa juvat, fiducia firmat,
Quod sanctus mihimet poterit praebere loquendi
Vires, qui valuit mutis conferre loquelam
Sacratis precibus, cum spes hanc firma rogaret,
Cujus et in manibus speciosis [a 1Kb] regius infans
Sermonem didicit, quem nunquam corporis usu
Respondit, modicumque fuit proferre latina
Verba, sed Hebraicae deprompsit famine linguae
Amen dulce, viri complens pia vota peccantis.
Ergo, ut rite queam laudes ac gesta notare
Pontificis magni, divini postulo supplex
Flaminis auxilium, quod continet omnia, complens
[Col. 0933B] Astra, polum, pelagus, terras; quo cuncta reguntur;
Cum quo lingua valet; sine qua facundia muta est.
Si tua sunt quae narro, Deus, nunc oro precanti
Elingui mihimet da linguae munus honestae.


6.

Sed prius arce genus rutila celebrabile cretum
[b 1Kb] Pangere gestit amor, cursimque notare beatam
Progeniem Justi, primoque referre priora,
Quatenus infixam radicem pagina servans
Arboris eximiae, demum praecelsa propago
Ramorum et celsum tollatur ad astra cacumen.
Est regio antiquis Aquitania dicta colonis,
Bellipotens, et frugiferax, populosaque tellus,
Fertilior tamen et multum fecundior hinc est,
Quod talem fructum venerando protulit ortu.
Haec tibi, rite colis quem Gallia, misit Amandum,
[Col. 0933C] Nobilis huic genitor fuerat, qui jure Screnus
Est dictus, quoniam meruit generare serenum.
Egregia et genitrix est cujus Amantia dicta.
Rem stupidus miror divino munere gestam,
Quod sibi conveniunt genitor, genitrix, genitusque
Nominibus dignis donorum munera fantes.
Namque Serenus ovans, genitrix et Amantia pollens,
Non mirum est generent si talem jure puellum,
Nomine qui sancti memoretur amoris Amandus.
O felix regio, quae talem promeruisti
Cernere, ferre virum, nutrire! hunc si tenuisses
Non tantae quaterent te nunc hinc inde procellae.
Ergo Serene pater tali pro pignore salve;
Inclyta mater ave, quae claro germine flores.



CAPUT II. Vita S. Amandi monastica in insula Ogia. Serpens fugatus. Promissa patris contempta.
[Col. 0933D]

7.

Qui puer a cunis primordia forte minora
Sumere detrectans, signum dedit imperfectum
Se nil velle sequi; summam subvexit ad arcem
Justitiae gressum, crescens aetate Beatus.
Immodico fervens cum Christi arderet amore,
Deseruit patriam, sicut venerabilis Abram,
[Col. 0934A] Cognatosque suos linquens peregrina petivit.
Est locus Oceani distans a littore magni,
Nempe quater denis, ut fertur, millibus aeque;
Insula quo praebet venientibus Ogia portum
Quo veniens agnus lanis candentibus albus,
Excipitur niveo grege congaudente benigne;
Emicuitque brevi meritis in tempore summis.
Et quia scripturas curavit discere sacras,
Quis labor est primo, sed post pretiosa laboris
Praemia, multiplici virtutum fruge replenda;
Quaeque cibant animas mortali carne gravatas,
Sanctificant, curant, salvant, vegetantque perornant;
Non sancto desiderio protectio Christi
Defuit; ad summum sed vexit culmen honorum
Talia quaerentem, sitientem, et amantem Amandum.


[Col. 0934B] 8.

Hinc majora sequens operum miracula, dicam
Qualia principio Domini devotus amator
Praelia praetulerit, et quantos inde triumphos
Corporis ac mentis superato sustulit hoste.
Forte dies aderat quaedam, qua instabat agenda
Causa monasterii jam dicti, quaque benignum
Eximii Fratres puerum complere volentes
Injungunt causas operis; quod protenus ille
Impiger exsequitur, cunctis servire paratus,
Subditus obsequio famulus celeranter in omni.
Sed dum forte minus loca sanctus cognita lustrat,
Obviat immanem horrendi corporis anguem
Saevum, squamigerum, dirum, vastum, truculentum,
Quem puer aspiciens, pariterque horrore pavescens
Terretur; stupet, admiratur, et anxius haeret,
[Col. 0934C] Attonitusque tremit, quo gressum verteret, [c 1Kb] angit.
Coelica sed Domini mox hunc ut gratia fulsit,
Corruit in faciem, terram quoque corpore pressit,
Suppliciter stratus, sed mente ad sidera vectus.
Hinc quoque vexillum, nostrae quo summa salutis
Consistit, valida opposuit virtute chelydro
Jussit et ad notas illum remeare latebras.
Letifer ast hydrus signi virtute repulsus,
Effugiens rediit, notumque relapsus ad antrum,
Ulterius hominum nusquam comparuit ulli,
Ereptusque locus tanto jam dictus ab hoste est.
Fama est serpentes [d 1Kb] Marsos turbare suetos
Exigua sibimet vallum tellure parare,
Quod nequeat transire cohors numerosa nocentum.
Sed meliore via multum praestantius iste
[Col. 0934D] Reppulit ignitos divino famine rictus
Serpentis, sanctus prostratus in aggere terrae
Per vexilla crucis, digitis quae pinxit in arvis,
Hoc primum patravit opus; quod rite notatum
Linquimus, hoc aliis post narret scheda futuris.
Ergo humili voto te, Pastor Amande, precamur,
Antiquum ut pellas anguem, qui corpora nostra
Non curans laniare, animis magis optat acerba
Vulnifico nostris infundere dente venena,
Flammivomus flammas et spirans igneus ignes.
[Col. 0935A] Qui tibi, sancte Pater, proprium transmisit alumnum
Serpens serpentem saevum (sed saeva serendo
Saevior advenit, cujus fuit ille minister)
In Centumcellensem urbem; quod tunc duce Christo
Ordine rite suo, cum illuc pervenero, pangam.
Nunc iter inceptum gradior, hydrumque relinquo,
Cresce puer virtute nova, sic ibis ad astra.


9.

In puerilis adhuc aetatis flore beatus
Succrescens, studiis virtutum intentus honestis,
Corpore erat juvenis, senior sed canus in actu.
Quem genitor verbis compellans pluribus ambit,
Ammonet, hortatur, blanditur, postulat, orat
Sacra monasterii quo linquens atria sancti,
Vertat iter retro, et mundana negotia curet.
Quis labor omnis inest, quo sint sine cuncta quiete,
[Col. 0935B] Fraus, furor, invidiae, violentia, cura, tumultus,
In varios casus hominum mergentia mentes.
Verba patris Sanctus, ceu spicula toxica, temnens,
Rejicit, opposito fidei munimine fretus.
Anxius at genitor casso conamine fusa
Cernens verba, minis homo vincere talibus instans:
Ni coeptum testatur [a 1Kb] opus, habitumque relinquat,
Mundanosque citus sese convertat ad actus,
Jam cunctis rebus, fuerant quae more paterno
Praebendae, haeredem faceret contemptus inanem;
Sed sacer ista puer verborum verbera spernens,
Doctrina plenus divini flaminis, inquit:
Nil, pater, esse mihi proprium tam, chare, memento,
Quam summo servire Deo dum vixero; quique
Pars mea cum fuerit, pars illius esse merebor,
[Col. 0935C] Sacra evangelici memoratur voce libelli [b 1Kb] ,
Promisisse Deum quaerenti talia Petro:
Omnibus abjectis vos, qui mea jussa sequentes,
Cuncta caducorum sprevisti culmina honorum,
Cum Deus aethereum mundi sub fine tribunal
Sederit, et rapidus cunctum subverterit orbem,
Exurens igni terras, pontumque, polumque,
Tunc vos bisseni residere in sedibus, atque
Judicio faciet recto disquirere mundum.
Omnis enim, quicunque meo conductus amore
Postponit mundum, seu nomina cara parentum,
Centuplicata gerens capiet, vitamque perennem.
Inde, Serene pater, non auribus audio surdis,
Egregii memorat quae pagina sancta libelli,
[Col. 0935D] Psalmicani tibimet breviter quoque dicta citantur
Illa, quibus recinit: Dominus mea portio solus [c 1Kb] ,
Lex inscripta jubet tabulis de rupe recisis
Levitas inter fratres non tollere partem [d 1Kb] .
Unde, pater, curo proprium nil, nilque requiro
Terrenum, candens ac fulvum sperno metallum.
Terrigenae teneat terras tellure tenendi.
Quid mihi cum mundo, genitor, cui mortuus exsto.
Alma Maria Deum velatum tegmine carnis,
In cunis texit vilis velamine panni;
Et vestis mihimet fulvo texenda metallo est?
Vulpibus est fovea; coelique volucribus umbra;
[Col. 0936A] Ac Dominus noster, qui totam condidit orbem,
Non habet exiguum tectum, quo membra reclinet;
Et mihi magna domus vario pingenda colore est?
Namque bonus non miles hic est, qui jure colendum
Deserit aerio solum sub tegmine Regem,
Et petit ipse fugax umbrosa cacumina tecti:
Urbibus ille decem praeferri nempe nequibit,
Palma et quae fuerit capulo sine palma neganda est.
Rex meus est Christus, regnumque illius Olympus;
Ast ego sum miles nunquam vincendus Amandus,
Militiam si servo meam; complector at illum,
Illum et jure sequor, cujus cognomine dicor.
Invideas mihi ne tantos, pater, obsecro honores,
Est mihi Christus amor, vestis, possessio, victus,
Et domus, et patria, et locus, et substantia, et aurum.
[Col. 0936B] Viventi mihi vita est, ac lucrum morienti;
Quo sine nil cupio, et quocum bona cuncta tenebo.
Haec patri attonito rescrebat verba beatus
More apis excerpens Scripturae germine flores.
Plurima praeteriens studio brevitatis omitto,
Adque ea quae restant veloci famine curro.



CAPUT III. S. Amandi clericatus. Vita anachoretica. Iter primum Romanum.


10.

Hinc desiderio quo coeperat amplius aucto,
Sanctus Amandus adit Turones, sacrumque sepulcrum
Martini petit, a sacris prostratus in arvis,
Affectu cordis lacrymans, et pectus honestum
Verberibus tundens, suspiria longa trahendo,
[Col. 0936C] Has orans imo fundebat pectore voces:
O Martine sacer, quem coelica regna retentant,
Obsecro ut obtineas apud illum, cujus haberis,
Cujus et obsequiis jugitur copulatus adhaeres,
Ne repetam natale solum, notosque relictos
Dirigat utque meos gressus in calle salubri,
Ut coeptum peragam cursum peregrinus et exsul,
Finetenus carnis donec de carcere solvar.
Haec sanctus tumulo sacrati corporis haerens,
Promebat multis vario et sermone querelis,
Ex oculis lacrymas fundens, ex ore loquelas.
Inde comam capitis ferro decidit ibidem,
Mutavitque habitum cleri sortitus honorem.
Atque velut miles terreni Regis in aula
Cingula suscipiens, pondus perferre laboris
[Col. 0936D] Ferrata sub veste solet, sic belliger iste
Ingrueret quodcunque malum laturus in orbe
Sustulit arma Crucis victricia signifer almus:
Corporis et mentis contra hostes fortis utrinqu
Multimodos revehens hinc atque hinc rite triumphos.
Atque ut apes prudens intendens floribus almis
Exquirit violam, quae terrae proxima surgit.
Sed tamen egregium praebet tingendo colorem,
Purpureosque facit reges, populisque tremendos.
Sic humilem tenuit mentem, quae proxima terrae est,
Sed tamen Angelicum praestat servata decorem:
[Col. 0937A] Comit et eximium coelesti in sede senatum,
Qua sacer hic cordis penetralia pulchrius ornans,
Lilia lustrabat hinc, inde rosaria adibat,
Alternis vicibus per singula castra recurrens;
Quidquid conspicuo virtutum flore vigere
Vidit, hoc proprios sitientem traxit ad actus.


11.

Dumque iter inceptum felici tramite adiret,
Urbis Bituricae quo pollent moenia venit;
In qua conspicuo vernabat pontificatu
Sanctus sanctificans plebem Austrigisilus illam,
Magnificus praesul, rebusque insignis honestis
Cujus et obsequiis sociatus in aede vigebat
Sulpitius, qui tunc erat archidiaconus, et post
Exstitit illustris meritis atque ordine praesul,
[a 1Kb] Noverat hic digitis ignes placare furentes,
[Col. 0937B] Ingentesque crucis signo compescere flammas.
Qui Sancti pariter Sanctum clementer Amandum
Suscepere, pie pietatis amore colentes:
Urbis et in muro cellam struxere benigne,
In qua vir Domini conclusus propter amorem,
Perpetuae vitae degebat ad ardua tendens,
Cilicio tectus, cineris conspersus acervo.
Quales tunc poteras urbs formidare ruinas
Tam validis fueras quae sustentata columnis?
Qualia bellantum quibus tunc tela pavere,
Quae praefulgebas tantis defensa patronis?
Quid fecere alii tu scis: nam belliger iste
Fortis in arce tua quindenis constitit annis;
Firmavitque tuos ejus constantia muros.
At si conspicuis renites confisa magistris
[Col. 0937C] Non nos praecellis; micat hic speciosus Amandus
Candidior Phoebo, cuncto rutilantior auro,
Qui in te conclusus pepulit vini ore liquorem,
Non somno satur et non ullis vitae alimentis,
Hordea qui seram sumebat pabula in escam,
Post sitiens tenuis hauribat pocula lymphae,
Coelestemque solo vitam constanter agebat;
Et corpus crucians, animam pascebat honestis
Virtutum dapibus, Christi praecepta secutus;
Pro quo multiplices terra pelagoque labores
Anxius, afflictus, contemptus, egenus, anhelus,
Suppliciter Christo laudum praeconia reddens,
Pertulit, atque ideo fruitur modo luce perenni;
Qui saepe esuriit, modo coeli pane cibatur;
[Col. 0937D] Crebrius et sitiens, potatur fonte superno,
Ac quondam nudus, nunc agni est vellere tectus;
Qui olim pauper erat, modo regni munere dives,
Qui memor ut nostri sit, corpore, corde precamur.


12.

Et quia sanctus amors emper succrescere novit,
Multiplicesque suo cumulare labore maniplos;
Vir Domini semper magno flagrabat amore,
Corpore lassatus, sed mentis robore fortis:
Quatenus ad celsae properaret moenia Romae,
Quo Petrus Paulusque solo coeloque venusti
Celsa sepulcra tenent, mundo splendentia toto,
Ecclesiae Proceres fulgentes more lucernae;
[Col. 0938A] Quorum lingua valet reserare et claudere coelum.
Ergo iter aggressus, quodam comitante ministro,
Squalida perlustrans, et devia quaeque peragrans,
Romam pervenit miro flammatus amore.
Aspice nunc quales socios curavit habere;
Petrum, sidereae est cui clavis tradita portae,
Ac Paulum mundi egregium per saecla magistrum.
O si describi possent incendia amoris,
Littera vel sciret cordis suspiria fari!
Dicere conarer quantum dilexerit illos,
Postibus in quorum sacratis oscula fixit.
Quid credas faceret, si illos in carne videret?
Omnibus interea per singula templa diebus
Currebat, plures socians sibi honore sodales.
Principis et Petri sed in aedem intrabat anhelus,
[Col. 0938B] Cum sol lucifluos pelago tingebat amictus.


13.

His ita decursis, superat quae gesta canamus:
Ad finem tendit quia jam pars prima libelli.
Fervens ergo fide dum sacras circuit aedes,
Intravit Petri perpulchram cernuus aulam:
Sol quoque flammicomus jam magnum innare parabat
Oceanum, et rutilo fulgebat Hesperus ortu.
Interea templi custodum cura repellit
Commistam plebem, foribusque patentia claudit;
Subsistensque parum vir sanctus in aede remansit,
In precibus noctem cupiens deducere totam;
Sed custos templi dum sacra altaria lustrat,
Pervigilem invenit psalmis precibusque beatum:
Felle igitur motus mitem violentius urgens
Caedibus insanis, patienter cuncta ferentem
[Col. 0938C] Expulit, atque ipsum portis emisit apertis.
Nec valuit turbare virum dulcedine plenum
Ira tumens hominis, tulit haec quia cuncta libenter.


14.

Interea ante fores templi residente Beato
Mentis in excessu, et solium penetrante supernum;
Janitor aethereae mox Petrus Apostolus aulae
Veste alacris, vultu dulcis, sermone suavis,
Apparens, blandis solatur vocibus illum;
Hortaturque suum verbis pietatis amicum,
Ut repedaret iter, quo venerat inde revertens,
Gallorum et populis aeternae semina vitae
Divinis sereret verbis, coleretque, rigaret,
Conversosque sacri baptismatis amne lavaret.
Quatenus ad Dominum tanti mercede laboris
[Col. 0938D] Frugifer accedens, messis portando maniplos
Sumeret uberius coelestis praemia regni.


15.

Sanctus Apostolico tandem sermone potitus,
Insignem Romam praecelso culmine linquens,
Deseruit, Gallosque adiit medicina salubris.
Quae spes, oro, fuit diverso limite clausas
Gentes tam saevas unum indubitanter adire,
Vaccejos, Gallos, Sclavos penetrare feroces?
In tanta fecit quid messe operarius unus,
Apparet; veniens etenim per multa laborum
Argumenta, malum tulit, impia quaeque revellens.
Sic populos evangelicos aptavit ad usus,
[Col. 0939A] Verbaque sancta ferens in coelos lucra revexit;
Quo fruitur meritis aeterna in saecula donis.
Cujus gesta canens quanquam sermone poema
Conficiam stolidum, volui hoc complere libello,
Quae juvenilis adhuc sed non juveniliter egit.
Aptum opus ut [a 1Kb] juvenis juvenem laudare mererer,
Criminis immensi si magna mole carerem,
Qua tamen a Domino me fidens posse levari
Pontificis hujus precibus, meritisque beatis,
Qui sibi non solum, sed cuncto profuit orbi,
Obsecro, posco, precor, jugibusque expostulo votis
Suppliciter supplex, minimum ut miseratus alumnum,
[Col. 0940A] Ignoscendo meae disrumpat vincula culpae
Christus cunctipotens hominum Reparator et Auctor,
Aurea, posco prius, propriae quam taenia vitae
Effluat, et funis fugiendo argenteus urnam
Confringat carnis, cunctum effundatque liquorem.
Justitiam metuo; ad pietatem curro benignam.
Sit pius, oro, mihi, et justis justissimus exstet.
Ergo boni meritam teneant in munere palmam.
At mihimet flammas satis est transisse gehennae,
Et veniam multo pro crimine promeruisse.
Nigra per albentes diffundens semina campos,
Lassus fasce gravi completa luce diei
Spargere jam cesso, factoque hic sine repauso. [b 1Kb]




LIBER SECUNDUS.


Capitula libri II.

1. Viribus suis scriptor posthabitis, pro communi utilitate dicit se suos divisisse libellos, et naenias poetarum abominatus, libelli sui cursum et Spiritus sancti humili prece deposcit ingressum.---2. Ubi sanctus Episcopus ordinatur.---3. Editor hujus operis Galliam alloquitur.---4. De pueris emptis et instructione eorum.---5. Scriptis hujus metri Sanctum cum laude affatur.---6. Puerum Sanctus a diabolo in Centumcellis salvavit.---7. Auctor operis istius increpato hoste ad gesta narranda revertitur.---8. De tempestate in pelago orta Sancto navigante.---9. Apostolus Petrus in navi eum alloquens pelagus commotum sedat.---10. Gandavum pagum Sanctus pergit.---11. Devicto per ipsum erroris principe, populus credit.---12. Mentio Beati Bavonis discipuli illius debita cum laude agitur.---13. Scriptor hujus libri plebem regionis illius exhortans, se etiam commendat.


CAPUT PRIMUM. Ordo episcopalis S. Amando collatus. Ab eo redempti captivi, et instructi.
[Col. 0939B]

1.

Viribus exiguis canerem cum, lector, Amandi
Inclyta gesta pii, communi hinc inde labori
Prospiciens pariter scribentis, sive legentis,
Quatuor in parvis partiri rite libellis
Haec eadem volui, capias quo fine levamen,
Et brevies tantum partito fasce laborem.
Lector enim prudens, poteris cognoscere, si vis,
Quod non grammatica decurrit lege loquela,
Rustica sed stolidis texuntur carmina verbis.
Non opus hoc orbis recitandum mitto magistris;
Quorum sermo fluit torrentis gurgitis instar,
Grandia qui oritoni ructantes verba Maronis
[Col. 0939C] Vocis olorinae concentum gutture promunt;
Quique suum carmen dum musis suavibus aequant,
Ostendunt vanum, nullisque aptabile lucris.
Non his ergo meos versus transmitto citandos,
Sed monachis, quorum requiescit in ore salubris
Thesaurus psalmi et hymni, seu cantica, Christo
Quae per templa canunt tonitrus velut ore boantes,
Petrus piscator populos piscando poetis
Praefertur cunctis, qui sancto flamine plenus,
Vertit multiplices uno sermone catervas;
Quo facto docuit, quod non sermone paretur
Regnum, sed Domini solidum virtute levetur.
I liber, i carmen. Tu Spiritus alme, venito,
Pectoris et nostri penetralia pleniter intra,
[Col. 0940B] Digno quo valeam, quae sunt pangenda, relatu
Scribere gesta viri, mundum spargenda per omnem.


2.

Romana interea vir Sanctus ab urbe revertens,
Gallorum ad populos directus coelitus ivit.
Et ceu sub modio rutilans contecta lucerna
Humanis nullum profectum visibus infert;
In base sed posita splendoris luce tenebras
Decutit, intrantique domum sua munera pandit;
Sic sic his Christi resplendens lumine Amandus,
Illius ut cunctis fulgeret in aede ministris,
Exueretque homines tetra caligine multos,
Principis imperiis compulsus, Pontificumque
Devictus monitis, est factus Episcopus; et quod
Jam pridem meritis fuerat, tunc ordine sumpsit.
Nec sedem propriam suscepit pontificalem,
Sed veluti Paulus populos aggressus Eoos,
[Col. 0940C] Sic iste Occiduas partes transmissus adivit,
Gentibus et sparsis sparsit pia verba salutis.


3.

Gallia, gaude alacris, praeclarus Apostolus iste est
Donatus tibimet. Dominus cum mitteret orbi
Lumina Doctorum, ceu stellas luce nitentes;
Tunc tibi sorte pia nostrum servavit Amandum;
Quo radiata pio virtutum lumine facta es,
Splendida terrigenis quadro sub climate clausis.
Per quem celsithrono credens in saecula regi,
Semper eris sanctum, speciosum, et nobile regnum;
Qui te, conspicuus cum Judex venerit orbis,
Undique collectam, ceu pastor ovilia, ducet
Ad Christi solium; veniens quo, munera magni
Principes Domini, tanto praeeunte Patrono.
[Col. 0941A] Audiet et summi vocem Pastoris Amandus.
Euge, serve bone, aeternis laetare tropaeis;
Et mihi qui quondam fueras in pauca fidelis,
Multa super statuam te, ad gaudia nostra perintra.
Tunc tibi caro populo Rex talia dicet:
Grex benedicte, veni, regnum jam sume paratum,
Quaesitum sacris meritis ab origine mundi.
Gallia tanta tui sumes tunc munera Regis,
Actus magnifici si nunc imiteris Amandi;
Qui docuit quodcunque suo complevit et actu,
Qui jugiter sacrum servans pietatis amorem,
Et qua plenus erat vultum bonitate serenans,
Visu prodebat, quae pectoris arca teneret.
Sobrius et sensu, renitebat pectore castus,
Largaque pauperibus praebebat dona benignus:
[Col. 0941B] Hinc atque hinc medium dum se conformat ad omnes
Divitibus dives, pauper sociatur egenis;
Qui vigil et vigilans orandi deditus omni
Tempore, parcus erat sermone, animoque suavis.


4.

Qui Sanctus hominum dissolvens rite catenas,
Si pueros aliquos captivos forte videret,
Aut mare transvectos venales cernere quiret,
Mox pretio cupidus redimebat mercifer amplo,
Vinctorum duras rumpens miserando catenas.
Nec tamen hic studio coeptoque labore carebat;
Sed quorum vinclis solvebat corpora, cunctis
Internas cordis tenebras radiando fugabat,
Pellebatque omnes sacro baptismate sordes.
Ac vasis nitidis sanctum infundendo liquorem,
[Col. 0941C] Dulcia rorigeris indebat mella canistris,
Perfundens natos doctrinae fonte novellos;
Hosque per Ecclesias linquebat Sanctus amicas,
Libertate tamen permissa more salubri;
Ex quibus eximias plures tenuere cathedras
Pontifices, sanctoque viros actu, ore venustos,
Abbatesque almos audivimus auribus auctos.
Talia dona omnem spargebat Sanctus in orbem.


5.

O memorande Pater, qua te nunc laude celebrem
Nescio, tantarum mirans insignia rerum.
Largiris pretium, captorum vincula solvis,
Ad coelumque hac arte facis conscendere numos;
Et pretium et captos pretio super astra reponis.
Et vacuas saccum, dum comples munere coelum,
Et quia mercator fueras, talem esse decebat.
[Col. 0941D] Nam tibi dona viri si mittunt religiosi,
Non majora paras servandis claustra crumenis;
Nec te, sancte Pater, solum servire supernis
Obsequiis satis est, gentesque hinc inde vocatas
Collegisse, sacro vivoque et fonte novasse;
Nec speciosa tuum jam Francia complet amorem,
Angusta et tibi terrarum venatio facta est.
[Col. 0942A] Quin pelago allatos ac vasta per aequora vectos
Colligis, et pretii cupidus non tardat avarus
Te, celebrande Pater, neque carus venditor ullus.
Ille capit Regis signatam nomine dragmam;
Dragmam tuque refers, quam Christi nomine signes.
Venditor ille suam lucra ad terrena reportat;
Emptor tuque tuam lucra ad coelestia servas.
Ille suam perdit, vel clausis abdit in arcis,
Tuque tuam Regi Christo servando coronam
Egregiam fabricas, celsoque in vertice ponis.
Crudelesque lupos mites convertis in agnos,
In caulisque jubes sacris astare [a 1Kb] melodos,
Praedonesque feros, quibus olim vita rapinae
In studio fuerat, dulces sine felle columbas
Efficis, ut propria expendant qui aliena vorabant.



CAPUT II. [b 1Kb] S. Amandi iter 11. Romanum. Puer a submersione liberatus. Tempestas sedata.
[Col. 0942B]

6.

Te neque praetereo, urbs, sed carmine visito nostro
A Centumcellis tali cognomine dicta;
Quae pelagi solita es discrimina saepe levare,
Et nautas reparas, et lassos erigis artus.
Nec te praeteriit, dum Sanctus ab urbe secundo
Digreditur Roma, navi progressus ab illa,
Ad te pervenit, solitos laturus agones,
Atque ibi more suo tenebris cum noctis opacae
Oraret solus; jam, credo, advertis IESU
Exemplo similem famulum portasse laborem.
[Col. 0942C] Nox horrorifera et terra caligine noctis
Tetrior advenit, Domini fulgore lucernam
Splendentem fumo cupiens fuscare nocivo.
Et quanquam solita semper feritate rebellet,
Et cupiat radios reparare scelestus iniquos;
Tunc tamen egregium non ausus tangere Amandum est.
Forte memor fuerat, quod quondam miserit hydrum.
Ad puerum, celerique fuga conspexerit illum
Aligeris pedibus tremulum repedare retrorsum;
Cum digitis geminis traheret ceu spicula Sanctus
Signum forte crucis cunctis penetrabile muris.
Ergo unum ex famulis temerarius arripit hostis,
Et trahit ad pelagus, quaeris cur? mergat ut illum;
Ac lupus ut saevus niveo cum de grege raptam
[Col. 0942D] Lanigeram pecudem trahit atra fauce vorandam,
Non secus hic raptor dum praede arderet amore,
Ferret et arreptam saeve ad discrimina mortis;
Ille dabat puer hac repetitam voce loquelam:
Christe, juva me; Christe, juva. Mox ille protervus,
Qualis Christus? ait, nec verbum reddere victus
Audebat juvenis; donec bellator Amandus,
[Col. 0943A] Se praesente, fera non passus fauce vorari,
Discipulum pelagique undis submergier atris,
Corripit arma, capit pharetram, jactatque sagittam
Salvificam puero, Satanae sed rite superbo
Vulnificam, victor vi vincens verbere verbi:
Fili qui traheris, dic hosti, dixit Amandus;
Filius ipse Dei est vivi Christus crucifixus.
Quem sonitum summo extimuit horrore pavescens
Hostis iners, nec stare loco praesumpsit in illo;
Sed vagus in vacuas fugiens evanuit auras.
Et praeda incolumis, pulso procul hoste, remansit.
Belliger insignis sic Sanctus in orbe triumphat.


7.

Hostis iners, maledicte, ferox, crudelis, inique,
Cujus nunc nomen solita feritate rebellans
Despicis, is quondam tulerat tibi, saeve tyranne,
[Col. 0943B] Imperium mundi, quod captum fraude tenebas.
Nec locus est coelo, tibimet quoque terra negatur;
Tartara sola patent, intranti limina aperta
Quae fuerant, nunc clausa manent exire volenti.
Quo tu flammivomi sine fine ardore camini
Horrore in piceo vinclis religatus acerbis
Ureris, vae vaeque gemens plorando sonabis.
Et si nunc aliquos deceptor callidus auges,
Consociasque ferae torrendos ignibus ollae,
Quot crescis lucris, tantas sibi crescere poenas
Scito, tibi plus noxie, ter maledicte vorator.
Ille locus tibi condignus, sunt praemia digna haec.
Haec sibi regna parant, qui non tibi fortiter obstant.
Et quanquam jugibus tecum contendere bellis
[Col. 0943C] Debitor existat, qui coelum scandere curat;
Ne tamen hoc nostro inlaudatus carmine abires,
Condignas tibimet prompsi carbone camoenas.
Et merito: quia carbo manes per saecla perustus.
Effuge, regna parata petens ab origine mundi.
Hactenus ergo, Pater, communi ingessimus hosti
Probra, alapas, risus, iras, maledicta, cachinnos,
Ac sputa, non versus dedimus. Nunc quaesumus omnes,
Ut quondam pueri protector, ubique tuorum
Servorum sic sis semper salvatio salvans.
Pastor noster, ades, grex devotissimus iste est,
Protege, fer curam, custodi, dilige, serva
Nos de dente lupi, prisci de fauce chelydri;
Et, quia te fretum Domini virtute nequivit
Vincere, terrere, prosternere, habere, vorare;
[Col. 0943D] Eripe, Pastor, oves, quas in praesepe verendo
Pascis ab insidiis, qui caulas circuit istas,
Ne quondam per te victor vincaris ab illo
In nobis, si nos imbelles devoret hostis.


8.

Navigio quondam medium sulcando per aequor
Ibas, o benedicte Pater, divina monendo
Verba dabas nautis, et semina sancta serebas
Per mare fluctivagum, neque tunc operando vacabas:
Esse imitanda tui credens exempla Magistri,
Qui quondam residens turbas de puppe docebat.
Talibus intento gestis, velut acta loquuntur.
[Col. 0944A] Apparens piscis nautarum visibus ingens
Laetitiam stupidis infudit mentibus amplam,
Retibus et jactis fluidam cepere rapinam.
Quis piscis, Pater alme, tuos non iret ad usus?
Coetus forte prior gaudens procurreret omnis
Obsequium praebere, suum si crederet aptum,
Felix ille foret; maculis conclusus in amplis,
Gaudet nauta, vorax sibi sit quod praeda reperta,
Exsultatque tuam piscis quia venit in escam.
Laetantur remi, depromit gaudia rete;
Nullus non alacer, quia nullus parte carebat.
Lividus ast hostis non passus ut illa manerent
Laetitiae pia vota viris, turbare tridenti
Aggreditur pelagus, fundoque revolvit ab imo
Tempestas inopina ruit, magnusque tumultus
[Col. 0944B] Ingruit, assurgunt undae, quatiturque carina;
Nauta volat sursum, fluctu portatur ad astra,
Inde profunda petit, bibulasque resulcat arenas.
Gaudia tristitia mutant, laetoque propinqui
Omnia dispergunt, jactant amplustria navis,
Corpora nituntur saltem subducere morti.
Servatum Sancto sed hoc pro munere donum est,
Illius ut virtus meritumque nitesceret amplum;
Et quanquam validis turbentur motibus omnes,
Ac [a 1Kb] proreta suis et quassae impendere cymbae
Auxilium nequeat; non perdunt funditus omne
Consilium, Sanctum sed enim celeranter Amandum
Unanimes adeunt, et opem sibi ferre precantur;
Famine qui dulci pavidos animare suetus
Solatur nautas, promittens experiendum
[Col. 0944C] Clementem Dominum, pellendum pace periclum.
Lassati tandem somno sternuntur inerti.
Ipse etiam justus residens in puppe quiescit.


9.

Ne tamen, immensis submersus in aequoris undis,
Forte minor meritis, charusque lateret in astris;
Inclytus aethereae mox Petrus claviger aulae
Se sine non passus fluctus portarier illos,
In puppi recubum fraterna voce salutans
Affuit, in tanto securior inde periclo
Naufragio simili quod jactus, ita orsus amico:
Frater Amande, tuo Regi per saecula chare,
Ne timeas, quia turpe tibi est timuisse timore.
Nam, quanquam tumidi tollantur ad aethera fluctus,
[Col. 0944D] Non te submergent, nec nunc, mihi crede, peribis
Tu neque nauta tuus, qui praesens navigat aequor.
Dextera, sed quondam quae me ne mergerer undis,
Eripuit, te nunc isto discrimine salvat.
Mox quoque ventus abit, tempestas pellitur omnis;
Placaturque salum cito missa pace per aequor,
Laetaque tunc redeunt, cum nox tenebrosa recedit.
Incolumes udas nautae celeranter arenas
Impressere suis plantis. Celeuma canentes,
Voce Deo plaudunt, famulique in laudibus almi
Magnificant illum, quo praecipiente procellae
Cesserunt validae, pontus stetit, unda quievit. [Col. 0945A]
Quod si coerulei perterruit unda profundi,
Sorbuit ex illis quemquam non fauce voraci.



CAPUT III Gaudenses a S. Amando ad fidem conversi. Ejus discipulus Bavo sanctitate celebris.


10.

Inde salutiferis dum Sanctus gressibus iret,
Spargebat verbum populis, et sancta docebat,
Gentibus insinuans aeterni proemia regni,
Christicolis turmis quae dona parentur in astris;
Atque malis poenae quae conserventur in antris;
Sicque plagas alacer discurrens ibat in omnes,
Sedulus ut quaestus animarum ferret Olympo;
Haec sua luca putans, has secum ducere curans.
[Col. 0945B] Ergo avidus horum dum circuit arva Beatus,
Gandavum pagum, quem Scald praeterfluit amnis,
Audivit vinclis hoste innectente teneri
Criminis, et nimia peccati mole gravari;
Nec lumen verum, quod mundum fulsit in omnem,
Caecatos tenebris quivisse agnoscere priscis.
Robore de nemorum flammatibus apta caminis
Idola compta manu artificum et simulacra colebant
Supplicibus votis divini nomine honoris.
Heu pudor est coluisse deos, quos flamma crematos
In prunas mutare valet cineresque perustos;
Arboris et rigidis ramis flexisse verenter
Colla superba Deo, hosti substrata maligno.
Nullus enim hanc terram fidei sulcavit aratro;
Nullus in hac jecit divini semina verbi.
[Col. 0945C] Namque ferox regio et terra infoecunda removit
Pontifices cunctos, nec quisquam est ausus adire
Silvicolas apros, saevas feritate cohortes.
Sed labor iste gravis nostro servatus Amando est.
Quaerens ergo modum quo tantos tollere posset
Hostis ab insidiis populos, saevoque tyranno
Qualiter excuteret praedam, spoliumque referret;
Dantem jura gregi Noviomi ex urbe regendo
Aycharium petiit, quo cernuus iret in aulam
Regis, tunc etenim validis tractabat habenis
Francorum regnum Dagobertus Rectum opimum,
Illius et jussu sibimet mandata referret:
Quatenus in sacro qui se non fonte lavare
Ex illis vellet, compulsus dilueretur.
Dante Deo citius sua vota meretur Amandus.
[Col. 0945D] Gandavum properat fretus virtute superna.


11.

Qualibus ergo queam scriptis monstrare labores,
Quos ibi, dum Verbum turbis crudelibus infert,
Pertulit, immersus fluviorum crebrius undis?
Nec tamen, ut caeptis unquam desisteret ille,
Compelli potuit, populoque furente fugari,
Vulnera non curans, nec verbera ferre recusans;
Donec aetherea depulsis luce tenebris
Vivifico gentem vice versa in fonte lavaret.
[Col. 0946A] Nam si Sanctus ovans, correptis fortiter armis,
Expetiit hostem saevum, fortemque tyrannum
Jam dicto in castro, quo tunc caput arcis habebat;
Quo pulsus cunctis Gallorum finibus olim
A ducibus Jesu variis multisque tropaeis
Venerat, ut muris, fluviis sic undique septus;
Non tamen ille sua fraudatus funditus arte est.
Innumeris etenim lectis hinc inde maniplis,
Principibusque quater geminis comitatus et ipse,
Extulit arma foras, laevamque cruore madentem
Ostentans, cecinit saevus fera classica cunctis
Viribus, et pugnam victus vincendus adivit,
Promptus ad omne malum. Bellanti cominus atrox
Exiit hinc bellis manifestis obvius hostis,
Inde dolis variis et mille coloribus anguis
[Col. 0946B] Confusus, tremelus, lassus, devictus, anhelus
Obstitit, absconsis per terga reflexa venenis,
Insidiis sua bella gerens, quo forte latenter
[a 1Kb] Subripiens laetum per spicula caeca pararet.
Quid majora loquar? subtratis undique bellis,
Hostibus et tantis Christo moderante subactis,
Victor Amandus agens captivum nobilis agmen
Exiit, et Satanae pereunte tyrannide plebem
Deluit aeterno melius baptismate quam Scald
[b 1Kb] Flumine suppletus laeva de parte meanti.
Et ne forte iterum redivivus surgeret hostis,
Cerberus utque trifaux fervens ardore vorandi
Contra Christicolas caput exitiale levaret;
Lorica fidei vestitos, spe galeatos
Imbuit, instruxit, firmavit, consolidavit,
[Col. 0946C] Urbem constituit, turresque erexit opimas
Praescius, et sacra in medio vexilla paravit,
Non ignes flantem patula de fauce draconem,
Sed crucis impressit digitis in fronte figuram;
Proque tubae sonitu signorum copia facta est,
Rex ubi Christus habet servos, sanctosque fideles.


12.

Haec quoque castra suo post commendavit amico,
Festinans alias ad partes belliger ire,
Fortis ubi populis ductor non deforet illis.
Bavo beate Dei, te praesens pagina signat:
A Duce tu Domini quondam conductus Amando,
Sprevisti mundum, calcasti labile saeclum,
Sumens arma crucis, propero pede bella petisti,
Ac multum spolium truculento ab hoste tulisti;
Inter quae praedam, quam gaudens abstulit, atque
[Col. 0946D] In regno proprio cupiit, si forte fuisset
Possibile, ignifluis concludere carceris antris;
Sanctas tu lacrymas fundens, pia vota, precesque,
Belligerando boans bellis, benedicte, beatis
Salvasti, et Regi summo tua dona dedisti.
Quod loquor, agnoscis; quoniam tua gesta canuntur,
Scilicet ille hostis, cum telum missile vibrans
Impositum plaustro jecit, prostravit et [c 1Kb] unum
Ex famulis, canibusque feris venatio facta est.
Sed tamen incassum sua tunc tentamina fudit;
[Col. 0947A] Tramite nam reduci quia post orando reductum
A mortis tenebris revocasti in luce bubulcum.
Multimodis aliis cum sanctis artibus usus
Hoc uno didicit vincendum te fore nunquam.
O quam magnificus fuerat tibi, Sancte, magister,
Qualibus ac signis praeceptor fulsit Amandus
Ille tuus! quae te talem fecere ministrum!
Namque tuis gestis Doctorem cernimus almum,
Egregium, pulchrum, mirandum, glorificandum.
Est mihi dulce tuae textum percurrere vitae;
Sed retrahit complenda meum modulatio gressum,
Ne tamen hi versus tibi sint sine foenore fusi;
Redde vicem, precibusque tuis me, quaeso, gubernans;
Obtineas veniam mihimet miserando reatus,
Atque tuo Regi junctus per saecla valeto.


13.

Tuque locus felix, regio fulgentior auro,
Illustrata pio justorum lumine, salve;
Plebsque decora satis, multo collecta labore
Patribus a geminis, dignum est ut amando sequaris,
Quos tibi Cunctipotens dulces pietate patronos
Attribuit, talesque dedit miseratus amicos;
Et si te noster migrans huc corpore Amandus
Deseruit, meritis, si credis, ubique gubernat.
Nos quoque dum precibus sacris meritisque tuetur,
[Col. 0948A] Te memorans etiam, portas tibi pandit Olympi.
Plaudite dulcisonos tantis Pastoribus hymnos;
Ne ingratum reliquis gregibus videaris ovile.
Carmina commiscens chartis, currente camena,
Vobiscum recinam, praebens insignia amoris
Erga illos monita mei sine fine manentis,
Quos quia conspicuos virtutum penna levavit
Sidereum ad regnum, vobis properantibus illuc
Posse patere pie monstrarunt ostia vitae.
Ast ego delictis, ut setis horridus hircus,
Tegminis et nitidi candenti vellere nudus,
Saeva trahor miserae miserandus ad atria mortis.
Tendite, posco, manus, et me de fauce vorantis
Tollite: raptus enim propria virtute redire
Non valeo; et quanquam patulum maxilla foramen
Hujus habet, forsan per hoc procedere possum,
[Col. 0948B] Si juver auxilio vestro precibusque reducar,
Hoc quoque pro Christi faciendum nomine posco.
Ut cum vestra sagax industria juncta supernis
Sedibus exstiterit, pavitans ego, quaeso, requirar
Ultimus, et Petri concludar clave beati,
Quo cum vita, salus, et perpes gloria palmae
Vobiscum fuerit feliciter omne per aevum,
Tunc mihi sit misero, precor, indulgentia saltem
Per Christum Dominum, qui saecla per omnia regnat [a 1Kb] .




LIBER TERTIUS.
[Col. 0947]

Capitula libri III.

1. Mediam se poeta laetatur carminis sui tetigisse viam, seque arduum opus scribere ostendens, lectorem suum, ut vivifica praecepta Christi meditetur, et hortatur eloquio et docet exemplo.---2. De mortuo suscitato.---3. Quod factum illud celare voluerit.---4. De fanis destructis et gentibus conversis ac baptizatis.---5 Quod caussa praedicationis ad Sclavos perrexerit.---6. Sermo laudis ad ipsum.---7. Qualiter Regem increpans repulsus sit.---8. Eidem Principi veniam postulanti facinus indulsit.---9. Quod idem Rex filium suum Sancto commendare volens impetrare non potuerit,---10. Ejusdem Regis parvulus dum a Sancto catechizatur eloquitur.---11. Res eadem laude celebratur. ---12. Ubi Sanctus Ecclesiam Trejectensem ad regendum suscepit.---13. Quod ab eadem repulsus insulam Calolo petiit.---14. Ad contemptores Sancti sermo dirigitur.


CAPUT PRIMUM. Mortuus a S. Amando suscitatus.
[Col. 0947C]

1.

Aspirante Deo describens carmine vitam
Praesulis egregii sanctam celeranter Amandi,
Quae longis fuerat periodis jure notanda,
Si fandi mihi larga foret seu magna facultas.
Jam mediam breviore via festinus eundo
Transgredior, binosque pedes ponendo vicissim
Computo ter geminos, dum per compendia curro.
Sic iter emensum est; reliquae et praeconia laudis,
Rhetoricus cui sermo jacet, facundia marcet,
Hinc conor brevibus temerarius arbiter horum
Pangere versiculis, nullo complenda relatu;
Orbis verbifluus si isto conspiret in actus,
[Col. 0947D] Conveniantque omnes una sub sede poetae,
Argumententur, modulentur, philosophentur.
Vera quidem fateor, non omnes promere versu
[Col. 0948C] Virtutum laudes, ut dignum est, credo, valebunt;
Ac, si utcunque queunt extrinsecus acta referre,
Confiteor, nullo poterunt modulamine vocis
Promere pro meritis, quae sumpsit praemia in astris,
Altius ille volat, quam garrula lingua recurrat.
En figmenta canunt lyrico sermone poetae;
Quae relegis cur, lector amans, cum nulla salutis
Lucra gerant animis, labor oris, pastio venti?
Quid tibi pugnaces poterunt praestare phalanges?
Qua te veste teget palla discordia scissa?
Cur doleas illa caesas sub clade catervas?
Functi functa canant, vivens vitalia pange.
En meliora meo narrantur carmine gesta:
Non gladios, nec tela refert pharetramque Camillae;
Sed memorat victam Christo sub Praesule mortem:
[Col. 0948D] Et quae dona dedit caro dignanter amico.
Qualiter et quondam Domini dilectus Amandus
Mortis adhuc sub lege manens, et carne gravatus,
[Col. 0949A] Mortis jura tulit; clausum quoque carcere Averni
Eripuit, vitaeque hominem de more reduxit,
Commemoro stupidus tanti formidine facti.


2.

Urbs fuerat quondam, quod adhuc vestigia monstrant,
Tornacus, nunc multiplici [a 1Kb] prostrata ruina
Funditus, ac turres deflet cecidisse superbas.
Est tamen inde frequens, quod aquis et merce redundat;
Nititur et geminis jam non lapsura columnis [b 1Kb] ,
Namque arce in media templo surgente venusto
Pontificale tenet solium; nec longe remota
[c 1Kb] Nicasius recubat pretiosa Martyr in urna
Remorum Praesul, felix cui vita coronam
Praebuit, et rutilam fuso pro sanguine palmam.
[Col. 0949B] Quid? multo ad castrum Francorum milite septus,
Dotto Comes rigidus, regali missus ab aula,
Venerat; et quaerulis impleta est curia turmis.
Ecce trahebatur, magna stipante caterva,
Fur vinctus multis multo pro crimine nodis;
Conclamant cuncti; plebs omnis cominus astans
Concinit esse reum: nihil his veniale fatetur.
His turbis Sanctus medium se injecit Amandus:
Flet, gemit, implorat, dolet, ejulat, obsecrat, orat:
Quatenus huic misero misereri et parcere vellent;
Illi cunctipotens misereri ut Christus haberet.
Sed non obtinuit Sanctus quod flendo rogabat.
Dotto Comes tumidus quoniam crudelior omni
Bellua erat, jussitque suo pro crimine furem
Stipite confixum meritas exolvere poenas.
[Col. 0949C] Interea est ductus, suspensus; mox quoque victus
Morte [d 1Kb] fera tetras animam transmisit ad umbras.
Quid tu, sancte Pater, totum memorande per orbem,
[e 1Kb] Tunc agis? agnellus pedibus prostratus adhaeres
Saevi nempe lupi, fuge ne te sorbeat ipsum
Erigere ad Dominum; nam quae petis, ipse verenter
Concedens stabilem tribuet dignanter honorem.
Ergo domum Dotto est populo comitante reversus;
Ocyus ad hominem Sanctus celeravit anhelus,
Atque ubi defunctum miserum miseratio vidit
Vivifici mentem firmans spiramine flatus,
Depositum propere cognotam vexit ad aedem:
Quo fuerat solitus portam pulsare supernam,
Sternitur hinc arvis, magis inde propinquior astris;
Atque preces simul et lacrymarum flumina fundit:
[Col. 0949D] Quae quamvis vicina rigent confinia terrae,
Altius ad celsum volitant scandendo tribunal,
Angelico plaudente choro super aethera vectae.
[Col. 0950A] Dicta haec facta probant; verbum completio firmat,
Sanctus enim incubuit precibus, prostratus in arvis;
Nec prius ad finem felix oratio venit,
Donec ambo simul diversis cominus horis
Surgentes starent juncti (mirabile visu)
Mortuus a morte, et Sanctus de pulvere terrae.


3.

O quam conspicuum Dominus dilexit alumnum,
Cui tam multa sui tribuit signacula amoris.
Denique ceu praesens nobis scriptura revelat,
Praevaluit precibus sacris meritisque beatis
Reddere distractam multo pro crimine vitam
Defuncto, atque [f 1Kb] animae jam jamque in tartara lapsae
Obtinuit veniam, Christo miserante, salubrem.
Sit laus summa Deo, qui dona fidelibus addens,
Ut possint exire animae de carcere Averni,
[Col. 0950B] Tartara disrumpens, obstacula cuncta revellit.
Interea madido discussis rore capillis
Praevia venturum jam post sua lumina Phoebum,
Terrigenis aurora suo monstraverat ortu.
At virtus complens redivivi corporis artus,
Addiderat reduces solidato robore vires.
Ergo suos laeti victor, vitaeque reductor,
Confessor Domini signis insignis honestis
Poscit aquas; currunt celeres, tumulanda putantes
Membra viri, peteret lymphas quod more lavacri.
Ingressi incolumem inveniunt (mirabile dictu)
Ordine converso cernunt residere verenter.
Quis stupor hic fuerit, facti excellentia prodit.
Fur redivivus enim vitam veniamque renarrat,
[g 1Kb] Largitumque sibi Sanctus laetatur honorem.
[Col. 0950C] Tunc igitur Fratrum sub Christi nomine plebi
Ne populis prodant factum, obtestatur Amandus.
Donec completo decedat tempore vitae.
Cujus sancta manus dum singula vulnera palpat,
Restituit celerem felix medicina salutem;
Nec remanet sulcus, digitus quo currit honestus.
Dicite doctiloqui, depromite digna diserti.
Qualis est medicus? quo contingente, cicatrix
Nulla patet plagis, conclusis undique cunctis.
Quo meat ista salus? quo manat ab unguine virtus?
Cessa lingua loquax; opus est hoc Omnipotentis,
Per quem tanta valet quisquis famulabilis illi est.



CAPUT II. Fides per S. Amandum propagata. Sclavi additi. Exsilii poena irrogata.
[Col. 0950D]

4.

Ergo ubi fama volans sparsit memorabile signum,
Fit populi subito multus concursus ad ipsum;
[Col. 0951A] Fervere ut miraris apes per prata, per hortos
Erga purpureos flores, ac carpere morsu
Quod referant pedibus cara ad praesepia curvis.
Non secus has videas gentes insistere Amando,
Conspicuo flori, hyeme atque aestate virenti;
Quo sacrosanctum valeant baptisma referre,
Virtutumque dapes ut dulcia mella reportent,
Quis mundi Dominus praedulci pascitur haustu.
Fana dehinc vacuo nudantur honore profana,
Illorumque cadunt, quorum crevere labore.
Inde ubi fana ruunt, vir sanctus templa reformat,
Basilicas statuens et claustra monasteriorum;
Perfidiam fidei contundit acumine fido.
O quam magna viro concessa est gratia justo,
Multiplicem meruit fructum qui germine ab uno!
[Col. 0951B] Incola vivifico sacratur fonte renascens,
Praeclara Ecclesiae praecelsae moenia surgunt.
Felix ille obitus, moritur quo plurima pestis;
Sed tamen illa salus multum felicior exstat,
Qua surgente uno plures in corde resurgunt.
Haec est, ni fallor, celsae mutatio dextrae.
Crescit amor Sancto, laudum celebratio Christo,
Cujus in auxilio dum verbum praedicat omni
In populo, foecunda seges de cespite surgens,
Reddit centuplicem virtutum gramine frugem.


5.

Te neque Apostolica nunquam purgata securi,
Ac fidei sulcis, ullo neque vomere culta,
Pertransisse virum doleas, Sclavinia tellus.
Sicut avaro etenim cum muta pecunia crescit,
Crescit amor, summamque famem completio gignit,
[Col. 0951C] Sic hic, si liceat fatuis conferre benigna,
Crescere, quo crevit, virtutum lucra bonarum
Accumulare parans, et avarior amplius exstans.
Partibus et multis cum sparso semine verbi
Surgeret hinc atque hinc feliciter inclyta messis,
Comperit astrictos Sclavos errore inimici:
Quo se martyrium pro Christo posse mereri
Confidens Sanctus, glacialem transiit [a 1Kb] Istrum.
Incipit et glebas durae proscindere terrae,
Inde Evangelii semen dispergit ubique,
Per loca, perque domos, per rura et compita jactans;
Fundit aquas siccis superis de fontibus arvis,
Suggerit, immittit, concludit, compluit, ambit.
Nil facto superest, quod dignum duxit, agendum.
Is tamen ut segetem pleno non gramine votis
[Col. 0951D] Respondere videt propriis, cassumque laborem
Se saxis inferre dolens, resilire retrorsum
Cernens conspicuum ferrum sulcantis aratri;
Per vacuumque tuens in spinis quaerere messem,
Martyriique piam nec palmam prendere posse;
Ad proprias iterum Christo est comitante reversus
Pastor et agnus oves, ovium dux ipse suarum;
Ne tamen incassum tantos fudisse labores
Poeniteat, longumque iter properanter adisse.
[Col. 0952A] Nec quivisse aliquem, vel parvum, sumere fructum;
Paucula grana legens coelestibus indidit horreis.


6.

Te quoque, sancte Sator, dum nos comitamur euntem,
Atque tuum sequimur felicem carmine cursum,
Ignotum transimus iter, sermone meantes,
Quo nullus missus milleno ex agmine Jesum
Vivificam jecit cornu curvante sagittam.
Non Petrus, Paulus neque seminiverbius olim,
Propter opus solitum veraci errore vocatus.
Nemo alius validis quanquam confisus in armis
Cuspidis eximiam jactavit acumen in illam.
Servatum tibimet sed hoc certamen, Amande, est:
Quoque jugo Regis regidos non subdere quisti,
Ille amor haec tenuit; haec duxit honesta voluntas.
[Col. 0952B] Quatenus ad Dominum perfusus fonte cruoris
Victus morte quidem, sed victor amore redires.
Qualis forte tuum texit constantia pectus?
Qualis et invictum retinens audacia robur
Fecit in ignotam regionem tendere gressum?
De qua pro donis veniebant vulnera Francis,
Rex quibus armorum valido munimine septus
Terga dabat fugiens Franco comitante feroce,
Tu socio sine per [b 1Kb] markas [c 1Kb] clusasque ruebas.
Sed mihi parce, precor, quod servulus audeo supplex
Suppliciter tecum querulam conferre loquelam.
Ac votiva tui devoti sumito vota,
Inde palatinam quia nunc intramus in aulam,
Respice, Sancte, precor me nunc miseratus euntem.
Dirige tu calamum, ne promat inania, nostrum,
[Col. 0952C] Ne, dum rite tuos cupimus narrare triumphos,
Offensa inveniat regalis virga locellum;
Huc fraterna cohors precibus concurre canenti.


7.

Rex Dagobertus erat, Francorum, et jura tenebat:
Sed tumidus rigida populos ditione premebat,
Quique potestatis praecellens culmine cunctos,
Qui ante ipsum sceptrum gentem tenuere per illam;
Principibus durus, vitiis subjectus alumnus,
Turpiter obsceno luxu maculatus ubique
Infusum Veneris portabat in ossibus ignem.
Ne tamen in messe hac spinae compunctio surgat,
Ac coeptum deturpet opus, caussatio cesset,
Non tulit hos similesque modos constantia nostri
Pontificis, querulam sed prompsit mota loquelam;
[Col. 0952D] Nec timuit renitens saevi mucronis acumen;
In multis didicit quia victor fidere bellis;
Nec pavitare ferum terreno in Rege furorem,
Quem his aggressum studuit pulsare loquelis:
Scilicet aeterni si limina tangere regni
Curaret, meliora suae commercia vitae
Crimine semoto faceret, ne forte repulsus
In chaos inferni scelerum tormenta subiret.
Et quia sunt stimuli justorum verba malignis,
[Col. 0953A] Mox ut dicta furens arrectis auribus hausit,
Jure licere sibi cupiens, quidquid libuisset,
Derisum graviter Doctorem justa monentem
Reppulit, ac tali viduavit hospite regnum.
Quique repulsus abit, Dominum quoque Gentibus infert.



CAPUT III. Reditus S. Amandi ab exsilio. Baptismus S. Sigeberti.


8.

Et quanquam Princeps regali a semine jactet
In triviis, tamen huic prolis non surgit arista;
Ni veniant sicco stillae de nubibus arvo.
Quod tamen ut tandem potuit cognoscere, supplex
Auxilium superis a sedibus expetit, orans
Ut sibi nascatur, quo post sua sceptra regantur.
[Col. 0953B] Dante Deo meruit, quod mens devota petivit.
Nuntius ut gaudens regalibus intulit aulis,
Quod puer ad lucem materna prodiit alvo;
Laudibus et votis auctorem prolis adorat.
Illa tamen mentem laetam cunctatio adurit,
Debeat in sancto qui fonte levare puellum.
Ut redit ad semet captiva memoria Regis,
Discursare jubet celeres per regna ministros:
Ac Sanctum merito adduci demandat honore.
Qui tandem inventus, monitusque palatia adire,
Regis jam dicti sese conspectibus infert,
Quique ut adesse virum cernit, mox desilit alto
E solio, rutilumque caput diademate terrae,
Stabat forte Pii qua pes tunc pacifer, aequat,
Inflectens rigidum sancta ad vestigia collum;
[Col. 0953C] Purpura pulvereis prosternitur inde favillis,
Linquaque, quae variis dictabat jura phalangis,
Poscit, ut ignoscat scelus indulgentia sancta.
At mitis fuerat, cui dulce ignoscere probra,
Felle carens, placida jugiter dulcedine fervens,
Ocyus a terra prostratum in pulvere Regem
Elevat, et citius commissa piacla relaxat.


9.

Alloquiturque dehinc hos Princeps famine Sanctum:
Poenitet, alme, tuam, Doctor, sprevisse loquelam:
Displicet, atque meo quod jussu injuria facta est.
Sed nunc illa, precor, pietatis viscera cedant:
Est quoque, dante Deo, immerito mihi filius unus,
Quem tua consecret sancta ut benedictio, posco;
Vivifico ac Christi digneris fonte novare,
[Col. 0953D] Utque illum doceas divina lege Magister.
Tuque Pater pueri merito dicare secundus,
Dum gignis sobolem praeclaro gemine fontis.
Sed Sacer, his dictis summo conamine fusis
Obstat, commemorans sibi jussum ut semina verbi
Spargeret, et gentes baptismatis amne sacraret,
Non uni tantum sed multis affore missum.
Egreditur, remanet cassata petitio Regis.
Qui quia non valuit contemptus jura mereri,
Credidit a proprii lateris custodibus ipsum
Flectendum, misit socialis amoris amicos,
[Col. 0954A] Unam animam gemino sub pectore ut esse putares,
Dadonem illustrem Eligio comitante benigno;
In laicali habitu quos Principis aula tenebat.
Sed post sub pedibus sternentes labile seclum.
Ecclesias geminas stabiles texere columnae.
Inditus ille prior, sub cujus pontificatu
Floruit in titulis Rotomagus celsa beatis:
Compar et Eligius divino munere lectus,
Quo Noviomus ut urbs vivente Antistite fulsit,
Sic micat et tumulo multis virtutibus aucto.
Salva fida fides, felix concordia aveto,
Pontifices sancti meritorum luce corusci,
Non mihi tam tenuis de vobis sermo mearet,
Ni vos conspicuos scirem nutrisse poetas,
Qui possunt trimoda vobis [a 1Kb] pipare Camoena.
[Col. 0954B] Nobile et auratis carmen cantare cicutis.
Vos tamen o nostros petimus revelate labores,
Et coeptum repetat jam linguae guttula cursum.


10.

Ergo preces missi devoto pectore fundunt,
Principis ut sobolem sacrato deluat amne,
Educet atque illum per libros rore nigrantes.
Qui si forte preces non Principis abnuat istas.
Hujus amicitiae tribuat conjunctio multum:
Errante in populo ut liceat conquirere lucrum,
Gentibus et multis divinum spargere verbum.
Assentit tandem charorum famine victus:
Intrat et invitus praecelsam Regis in aedem,
[b 1Kb] Clypiaco qui illo residebat tempore villa.
Offertur puer huic alienis vectus in ulnis
Ille, quater deno cui sol jam fulserat ortu.
[Col. 0954C] Quem manibus sacris ut sumpsit Episcopus almus,
Et fusa est praestans oratio more sueto;
At consignatus catechumenis exstitit infans,
Et precis in finem nullus responsa referret.
Non confusa sonans alliso verba palato;
Sed labiis patulis et clara voce boando
Insonuit populis mirantibus ocyus: Amen.
Inde salutiferi baptismatis amne novatus,
Vivificis retulit Sigiberti nomen ab undis,
Ac post Austrasias domuit ditione catervas.


11.

Hic mecum, Lector, laudum concurre relatu,
Dicito sermonis si fons tibi largus abundat,
Et guttis pluviae se linguae comparat imber.
Quis docuit puerum, qui sensus quaeso suasit
Hebraico sonitu ignotos proferre [c 1Kb] fritillos?
[Col. 0954D] Quis pedagogus eum hac jussit voce boare,
Quem vagitus adhuc puerili aetate tenebat?
Enarra mihi, quaeso; dedit quae schola loquelas
Ignaras? docili quo floruit ille magistro?
Scutica non teneros unquam ulla lacessit artus,
Nec graciles digiti parvam tenuere rebellam:
Et jam grandiloquos superat ratione sophistas.
Vocibus externis loquitur, spernitque Latinas.
A natura docet. Men quae suggestio fundit?
Hoc musto, o Judaea solens errare, calebant
Qui cunctas didicere brevi sub tempore linguas,
[Col. 0955A] Hic, etymologia, tuus confunditur ordo,
Infans dum fatur, nomen tibi tollitur istud;
Ne dubites asinam stolidum increpuisse Balaam,
Huc ades, hoc opus est celebrandum laude perenni.



CAPUT IV. Episcopatus Trajectensis S. Amandi.


12.

His ita decursis, obeuntem missus ab alto
Angelus evexit celsi trans sidera coeli
Pontificem, cujus sedem Trajectus habebat:
Sumeret ut rectis meritorum praemia libris.
Quo [a 1Kb] Rex comperto sanctum accersivit Amandum,
Plurima Pontificum conducens agmina secum,
Praesulis ad tanti solemnia jungit honores.
[Col. 0955B] Interea sanctus sacra sublimis in arce
Ducitur ac trahitur, jam dicta in sede locatur.
Obstat et indignum se tali clamitat actu.
Sed cum more suo lustraret luce venusta
Oppida, rura, casas, vicos, castella peragrans,
Triste nefas, qui debuerant agnoscere primi,
Ac verbum Domini plebi monstrare sequendum,
Ecclesiae gradibus praelati rite ministri,
Rejiciunt, spernunt, contemnunt, despiciuntque,
Postponunt, pelluntque probum per probra patronum,
Quo sibi nil lucri, sed maxima damna tulere.
Pulvis enim pedibus justis excussus in illis
Accusator erit, cum tempus venerit illud,
Praemia quo capient dextri, poenasque sinistri.


13.

Insula dicta nitet [b 1Kb] Calolo de vertice sancti
[Col. 0955C] Scald juxta, et gyris curvo sinuamine flexis
Praebet secessum, nautis gratissimus amnis,
Quam sanctus, dictis cum pulsus abiret ab oris,
Reperiens, sibimet tam moesto in tempore credens
Sufficere, et mentis purum renovare vigorem
Secretus cupiens, aliquanto mansit in illa
Tempore multiplices studuitque levare labores.
Dum tamen ille pio frueretur coelitus actu,
Atque polum jugibus cuperet conscendere votis,
Alba velut geminis alis innixa columba;
Aequa repulsores non distulit ultio dictos
Pro meritis pulsare feros, ac digna rependens,
Qui volucre magis habilem quam reddere honorem.
Pressi multimodis ut possent scire flagellis,
Quam charus Christo fuerit, qui spretus abisset.
[Col. 0955D] Plaga etenim coelo veniens, et terra resultans,
Proterit, inclinat rigida cervice rebelles,
Evertitque domos, mores cecidisse ruina
Testatur sonitu labens et pondere grandi:
Ac viduatus ager segete et nudatus arista,
His meritum spinae pungentis reddit acumen
Cum tribulis. Referunt commercia talia terrae,
[Col. 0956A] Quae tanto cultore carent, nec vescitur illis
Incola, ferre cibum quia matris in ubere tempsit.


14.

Tu quoque, plebs. libeat si cursim tangere prisca,
Antiquis damnis prolata haec vulnera sentis.
Cladibus immensis non obstant moenia firma,
Sed sternuntur humi ceu pulvis flamine venti,
Labunturque domi, quae non custodia fulcit.
Nec mirum, compago ruat si turribus altis
Funditus evulsa, stabilis quam linquit Amandus,
Ecclesiae nostrae defensio, celsa columna,
Tabificos contra fremitus protectio perstans.
Quo offenso, tibi mors; nobis salvatio venit
[c 1Kb] Servatio servata tuo dum viveret; inde
Flebile ne funus seu moestum corde dolorem
[Col. 0956B] Sumeret extremas in te cernendo favillas,
Transiit ad Dominum, nudam te in morte relinquens
Qui tibi post nostrum miseratus misit Amandum,
Ut solem radiis operum fulgore micantem.
Sed tu lippa tuos oculos dum vertis ab illo,
Et densas repetis noctis horrore tenebras,
In manibusque lutum retines, dum lumina tergis,
Ac luci adscribis quod tu minus inde tueris,
Si votis dimissa tuis in carcere caeco es.
Ni tamen huc redeas, et lumen amando requiras,
Quod tibi depellens, nobis miserando dedisti.
Non hinc probra tibi, nec jurgia reddimus ulla,
Illius reditu sed congaudemus ovantes.
Nunc nunc ergo tuam detergant carmina culpam,
Laudibus ejectum dignis revocare memento.
[Col. 0956C] Poeniteat te jam sceleris, medicamina sunt haec.
Ac si, ut credo, tuam placarunt vulnera noxam,
Et sancti pietas crimen concessit enorme;
Astipulare meis, quia non sunt carmina, rhythmis.
Tu cantare vales, tu docta es plaudere versu:
Tu nosti lyrico chordas contingere plectro,
Tuque potens metrum centum reboare Camoenis:
Retia ceu filis sic libros texere verbis.
Ast mihi vix tenuis decurrit ab ore susurrus:
Dum tamen alma tuis aptatur musa libellis.
Ne taceam laudare Deum, cum debitor extem,
Noster honore Dei claudatur, posco, [d 1Kb] libellus.
Laus, decus, imperium, benedictio, gloria, palma,
Majestas, et honor, veneratio, gratia, virtus;
Sit Patri et Genito cum Flamine vivificante,
[Col. 0956D] Et nunc et semper dum secla futura manebunt:
Pro meritis sanctum qui glorificavit Amandum,
Clare comes, curam claustris concludito cannam.
Sat sitiens etenim potavit, tollito rorem,
Flebilis et ne jam rumpatur anhelitus, istinc
Fige gradum, digitos dum tendo, quiesces parum per [e 1Kb] .




LIBER QUARTUS.
[Col. 0957]

Capitula libri IV.

1. Scripturus vates quo fine Sanctus astra petiverit, admodum contremiscit, suosque libellos quatuor Evangeliorum libros subdens, ad finem sancti Amandi suique operis et prece tendit et carmine.---2. Qualiter Vasconibus verbum Dei praedicans Sanctus repulsus sic, et de mimilogo a daemone arrepto.---3. De caeco ex aqua, in qua vir Dei manus lavit illuminato.---4. De reditu ipsius in Gallias et coenobio aedificato.---5. Quomodo pro eo quod municipium Nanto a Rege impetraverit, Mummulus insidias illi paraverit.---6. Quomodo carnificibus divinitus caecatis vir Dei mortem evaserit.---7. Conversio laudis per energiam ad Sanctum.---8. De muliere caeca Illuminata.---9. Allegorice eadem res repetitur.---10 De monacho pro inobedientia paralysi dissoluto et verbo Sancti sanato.---11. De obitu vel sepultura ipsius.---12. Laus loci et de elevatione corporis ipsius.---13. Oratio auctoris hujus operis.---14. Clausula finalis cum prece completur


CAPUT PRIMUM. Vascones a S. Amando edocti. Caecus illuminatus.
[Col. 0957A]

1.

Hactenus eximios Sancti versatus in actus
Praesulis, et quanquam pede claudo, currere quivi.
Sed nunc res metuenda nimis tractanda, nec ullis
Viribus evolitare facit, super astra petendum est:
Ut sermone sequar, quo non licet ire pedestrem.
Primi namque mei properant hac lege libelli,
Ut labor et meritum sancti noscatur Amandi:
Quartus hic est nunc, qui in manibus cudendus habetur;
Quo Evangeliis subjeci rite quaternis.
Mattheus effudit donatus munere primus
Carne Deum natum, qui Virginis ubera suxit.
[Col. 0957B] Hic quoque dum nostrae penetrat praecordia mentis,
Scripsi hominem genitum, qui matris ubera linxit,
Perfectum, purum, justum, dignum, immaculatum.
Excelsusque dehinc mandati famine Marcus,
Vox clamantis, ait, deserta per arva leonis
Insonuit, qui in morte oculis dormivit apertis.
Huncque sequens, quantum valui, sub carmine dixi,
Quadrifidum verbum sanctum sparsisse per orbem.
Consurgensque dehinc quod signat nomine Lucas
Jura sacerdotii veteris sermonibus [a 1Kb] infert,
Quo crucis, ut vitulus, Christus mactatur in ara.
Quo lecto, sedem monstravi pontificalem,
Conscendisse virum, fuerat qui victima viva.
Flaminis et sacri quia gratia fusa Joanni est,
Evolat ut pennis aquilae super aethera vectus,
[Col. 0957C] Principium canit, atque ante omnia tempora Verbum.
Estque via simili me nunc properare necesse:
Instat enim memorare itiner quo sanctus Amandus
Iverit ad Dominum, meritos sumpturus honores:
Viserit et requiem coelesti in culmine partam
Quo me nulla levat factorum penna bonorum.
Velle meos animos urit; sed posse retentat.
Currere lingua cupit; stridet sed nescia fari.
Cordis in aure tamen si sibilus ille resultet,
Impleat et mentem, calamum quo tingo liquore,
Qui facit humanas asinam formare loquelas,
Indocilemque virum querulo confundere rhythmo;
Carmine succincto quae restant gesta notabo,


2.
[Col. 0958A]
Eia, age, Vacce jam late, mea Musa, vagantem,
Fidentem frenis, torquentem tela lacertis,
Pande, rogo et vulgo vulgari voce notato:
Si demas mutesque apices, Wasconia fertur.
Quae gens dura satis, variis incursibus instans,
Ictibus ac crebris hostilia tela rependens,
Extremis fuerat Francorum finibus hostis.
Sed tunc vulnificis substrata est pacifica armis,
Frenaque consilio tandem conducta salubri
Non laniat morsu, sed [b 1Kb] pacis in oscula tractat.
Illis temporibus, quis Sanctus in orbe manebat,
Ut Gallis fuerat saeva feritate rebellis,
Sic erat et Christo, reliquum qui straverat orbem.
Relligionis enim nudata decore jacebat
[Col. 0958B] In noctis tenebris, nulla illustrata lucerna,
Horrendumque scelus, cui cuncta nocentia cedunt,
Quo gignente solent reliquiae concrescere pestes,
Cultum Christo habilem muta ad simulacra reflectens
Idola credebat numen Deitatis habere.
Hos ubi vesanos errorum comperit actus
Praesul Amandus, ab his, quos fratrum nomine dignos
Fecerat, accensus, horum celeranter adivit
Belliger insignis terras: ut praelia Christi
Bellaret, pariterque sui signacula Regis
Invictus miles praefatis inderet arvis.
Ut si multiplices non posset jure catervas
Vincere, vel pulchram caperet per vulnera mortem:
Dumque ibi vivificis inferret spicula contis,
Et multos aequaret humo, falsamque deorum
[Col. 0958C] Sterneret ad terram constanter relligionem;
Unus iners, facilis, male lubricus, atque superbus,
Turpis et impurus scurrilia probra susurrans,
Quem merito vulgus vocitat cognomine mimum,
Obstitit infelix stolido bacchante cachinno.
Sed mox arreptus miser atro daemone, plenus
Quo fuerat pridem, cum vitae risit alumnum,
Ipse suis manibus male sano membra furore
Discerpit, scindit, disrumpit, diripit, urit,
Anteque quam patulos Erebi transcurrat hiatus,
Dat certum indicium, duce quo deductus abiret.
Ore uno stupeas millenas currere linguas.
Tandem distortus vacuatus et hospite et hoste,
[Col. 0959A] Qui ingratus rediens animam violenter abegit,
Abducensque facit secum penetrare gehennam.
Qui fuit incentor culpae, fit tortor in igne.
Et quia sunt non laeta satis, quae scribimus, hinc jam,
Tristibus omissis, ad dulcia pergat arundo.


3.

Ergo ubi gens sancto vacuata decore relicta est
Antiquis tenebris, voluit quia spernere lucem
Transmissam sibimet, quam se substernere luci:
Lucifer ille nitens, cum jam repedaret ab illis,
Pervenit quamdam tandem lassatus ad urbem,
Cujus honorificis excepit episcopus illum
Obsequiis, meritoque colens reverenter honore,
In manibus sacris latices perfudit, et ipsos
Custodem monuit clausis inferre sacellis.
Antistes namque is sat fidens exstitit, illis
[Col. 0959B] Optatam invalidis praeberi posse medelam.
Spes neque tam firmos animos certissima lusit.
Tempore quo quidam residebat ad ostia templi
Mendicus, rebus pauper, sed lumine frontis
Pauperior, quem hac affatur voce sacerdos:
O homo, si fidei retines in pectore lucem,
Ablue aqua clausos oculos, qua sanctus Amandus
Abluit ille manus: hoc spondeo te renovandum
Unguine, lux rediens caecis infusa fenestris
Monstrabit, Sancti quantum benedictio digna est:
Nec vacuus credens fidei virtute redibis.
Haec promissa, carens mox pauper lumine, credens
Sumpsit aquas, faciemque lavit, medicina lavacro
Est comitata pio. O rerum conversio! Caeci
Dum splendent oculi, fera mortis imago repulsa est.
[Col. 0959C] Dic, rogo, quisquis ades, quanta virtute Beatum
Nunc fulsisse putas, cum praesens corpore adesset,
Ac prece quam celerem quivisse referre medelam,
Cujus lympha manus lucis largitur honorem?
Cede loco, medice, trito cum pulvere, quid stas?
Pulvere enim caecari oculos res notior exstat.
Haec si credis, aquae superant collyria cuncta,
Quam mundae sordes. O quam purgatio pura!
Quam doctus medicus, quo cuncta obscura refulgent,
De cujus digitis stillant medicamina pulchris!
Talia signa sui produnt vestigia regis
Quod sequitur, perpes hinc Christo gloria summo,
Dignus honor Justo, quo non pretiosior alter
Ad coeli regnum sociorum ex agmine venit.
[Col. 0959D] Obvius ornata dum sponso lampade pergit,
Manat oliviferis mox igneus ardor ab ulnis,
Accendens propria reliquorum de face taedas,
Fulserit et quanto demonstrant facta decore.



CAPUT II. Monasteria a S. Amando exstructa. Periculum mortis coelitus depulsum.


4.

Dumque iter incoeptum variis virtutibus iret,
Francorum ad regnum felici tramite venit,
Elegitque locum, quo verbum spargeret aptum,
In quo, devota fratrum comitante cohorte,
Qui varias Christi tulerant pro nomine poenas,
Sacra monasterii construxit claustra novelli.
[Col. 0960A] Felix illa fuit sub tanto schola magistro,
De qua multiplices procedunt jure sophistae,
Pontificum numerosa cohors, doctique Patroni
Ecclesiae, verbis puri, gestisque nitentes.
Gallia, jam rediit Sanctus, laetare, benignum est,
Sparge alacri flores, tibimet salvatio venit.
Hac etenim non parte cadis, qua turris Olympo
Contra sanguineas acies et bella Damasci
Forte tulit caput, ultra et sidera constitit ipsa.
Nam si pervalidae Oceani de parte procellae
Irruerint, nullo quibunt transcendere pacto,
Passibus egregiis qua gressum fixit Amandus:
Si tamen egregii secteris jussa Magistri.
Est neque, quod timeas ferventi in turbine, freta
Hoc ductore tuo, qui non debellat iniquos
[Col. 0960B] Armis, sed meritis hinc usque ad sidera notis.


5.

Tempore quo princeps regnum Hildericus agebat
Invasasque gravi bello tractabat habenas,
Dum fremerent reliquae Martis certamine gentes,
Et gladii gladios, umbones redderet umbo;
Ac frater fratrem, genitus premeret genitorem,
Saevaque vastaret populos populatio multos,
Tempestate gravi totum grassante per orbem;
Non turbo hic tenuit, Justique ligamine vinxit
Brachia, nec tanta rerum vertigine victus,
Liquit opus coeptum, lucris fidelibus ardens.
Sed regem petit jam dictum cernuus ille,
Quatenus illi aliquem praeberet jure locellum.
Sacra monasterii strueret quae coepta venusti;
Quem mox ut petiit princeps dedit; inde repente
[Col. 0960C] Talibus in rebus quoniam fuit impiger ille
Ecclesiae jecit fundamina more sagaci.
Dumque ibidem coeptis perstaret Justus in illis,
Mummulus invidiae facibus flammatus acerbis,
Urbs Ozindinsis cujus subjecta, sedile
Ornabat celsum variorum gramine florum.
Indignans graviter Sanctum impetrasse locellum.
Evomuit furiis conceptum mente venenum,
Direxitque suos stimulante furore ministros
Audaces animis atque armis amplius auctos:
Illi acuens gladios, qui pacis lator in omni
Orbe fuit, superi qui prompsit pascua regni.
Hunc, inimice ferox, cur tali fraude repugnans
Persequeris, carumque Deo insectaris alumnum?
Audieras, tibi quae scansurus ad astra magister
[Col. 0960D] Pacificus dederit servandae foedera pacis:
Cur pignus hoc, dum meditaris inania, scindis?
Cur te tanta tenet sceleris scelerata cupido?
Nonne decens fuerat sudores tergere tantos,
Ac commune bonum sociali ornare labore?
Qui facient alii, dum quaeris, Episcope, bella,
Ac humana tuum si non natura reatum
Comprimit, ordo, gradus, neque te dilectio frenat?
Suspice, fulminei venient de nubibus imbres,
Placabitque tuos coelestis turbo furores,
Angelicas acies, armatas, auxiliantes,
Ferre videbis opem signis victricibus amplam.
Ferre necem telis cui nunc minitaris iniquis.
Carnifices quoque pulso loquens, qui jussa volebant
[Col. 0961A] Patrare, et sceleris pariter consortia ferre:
Quos aliena reos adduxit missio noxae,
Qui callente dolo se fallere posse putantes
Illum, plenus erat qui puri fluminis haustu.
Fingebant falso fallaces famine falsa,
Aptaque rura satis se Sancto ostendere posse:
Si comitetur eos caussa studioque tuendi.
Callidus et quanquam miles simulaverit ore,
Finxerit et tanto mendacia dicta Prophetae,
Quem monstrante Deo nil clausum, nilque latebat
Occultum fibris, nil tectum pectoris antris.
Auribus in cujus sic mens ut lingua sonabat;
Non tamen injustis scelerum latoribus ipse
Obstitit, aut saevis monstravit terga ministris.
Tanta nec invictos animos formido pererrans
[Col. 0961B] Dispulit, aut stabilem liquit constantia mentem:
Martyrii jugiter quoniam fervebat amore.
Et quanquam dederit nunc temporis optio votum
Martyris, emerito non est fraudatus honore.
Hinc superis magis est laudanda potentia Christi,
Quod dedit huic palmam gratis sine vulnere mortis.


6.

Jamque supercilium montis pia victima adivit
Percussorque ferus, ceu quondam sanctus Isaac,
Utque maligna manus nimium crudelis Iesum
Quando furore calens, ad montis culmina nostrae
Auctorem vitae pertraxit praecipitandum,
Si tunc posse, velut furibundum velle, habuisset.
Haud secus hic Justus, cum staret mitis, ut agnus.
Subvacuis pietate lupis, mox coelitus atrae
[Col. 0961C] Collectae nubes oculos clausere malorum,
Nec phoebea patet digno satis ordine lampas:
His retrahit jubar et radios convertit in umbras,
Qui rutilo spoliare student splendore lucernam,
Lucida diffugiunt oculis, nox ingruit ampla:
Tempestasque ruit commisto grandine grandis.
Ergo solo strati culpam justumque fatentur
Supplicium, veniam rogitant: curvatur adorans
In terram Justus, pietatis amore repletus:
Ac membra herbigeris prosternit in aggere glebis;
Nec prius absistit studio votoque precandi,
Donec aetherei se submisere furores,
Nimborum tonitrusque etiam cessere fragores.
Dumque serena illis se reddunt aethra ministris,
Noscunt quam merito sit Sanctus honore verendus.
[Col. 0961D] Ite domum missi, factumque referte Patrono,
Carnifices alios ne post vos mittat Amando.


7.

O nimium, dilecte Deo, cui militat aether,
Cujus in auxilio coelestis machina frendens
Bella parat, lumen retrahit, lethumque minatur.
Pro lituis tonitrus, pro telis igneus imber,
Pro parmis quassans immurmurat arduus axis.
Quid mirum est servisse tuis terrestria jussis,
Quando elementa simul quatiuntur, fervet Olympus.
Cum tibi, fida tuis spes, mors injusta paratur.
Et quanquam sint magna satis, quae gesserit ante,
[Col. 0962A] Plus tamen ista nitent, quae coeli ex arce refulgent.
Pulcher ubique, polo, terra, pontoque coruscans,
Respice diffusos jamjam miserando fideles;
Hisque jugem precibus sacris deposce salutem;
Quatenus invictas retinentes pectore vires,
Nec mala nos frangant, nec mentem prospera raptent.



CAPUT III. Caecitate et paralysi puniti, sanantur ope S. Amandi.


8.

Instar iter, jamjamque sequentia gesta retorquent
Carminis excursum, canitur res digna relatu.
Mentio namque viri venerandis laudibus apta est,
Namque Evangelium populo dum praedicat omni,
Nescius incoepti curam laxare laboris,
[Col. 0962B] Lassatosque artus modica reparare quiete,
Perlustrans pagi confinia Bellovacensis;
[a 1Kb] Rossontus locus est, quo Sanctus venit anhelus
Qua modicus ripis refluit, sed massus opimis [b 1Kb]
Ubere frumenti copiosi et munere Bacchi:
Nec procul a tractu, quem cursus complet [c 1Kb] Oronnae
Hic fuerat mulier geminis viduata lucernis:
Fronte subobscura noctis simulatio vera,
Cujus nempe modum dum Justus cominus instans
Scrutatur, didicit causas tempusque negatae
Lucis, et auguriis justas quaesisse tenebras,
Frondicomaeque Deae se deseruisse renarrans.
Ducit eam rigidis ramorum flexibus arbor,
Quo caput extulerat perversa fruge colonis
Noxia lethiferum gignens radice venenum,
[Col. 0962C] Rustica plebs prisco quam consecraverat hosti.
Fudit et ut mulier plangens lacrymansque querelas,
Reddidit his Sanctus miseranti pectore voces:
Non miranda refers, mulier caecata reatu
Cum proprio plangis discrimina crimine creta.
Magna sed admiror quam sit clementia Christi,
Cujus larga nimis te jam patientia portat.
Cujus ad offensam proprio famulabilis hosti
Emeritum retines damnum justumque pudorem.
At tibi si superest amissae cura salutis
Assensum nostris jam tunc praebere loquelis.
Ocyus audacter Dea quo stat pestifera, ito,
Spe stabili confirma animum, dextramque bipenni,
Arbor ut ad terras jam proruat acta securi,
Quam veneraris: enim citius promitto futurum
[Col. 0962D] Credula si fueris, felicia vota reportans,
Quod capies celerem membrorum animaeque medelam,
Nec mora dum properat mulier, ducente puella,
Arboream truncare Deam, frondensque cacumen
Relligione carens succisum tradere flammis;
Perspiciens Sanctus fidei venerabile lumen
Interius fulgere, crucis celebrabile signum
In frontis medio gemina inter tempora sculpsit,
Mox quoque conspicuus delatus coelitus ignis
Splenduit, et clausae patuere in fronte fenestrae.
[Col. 0963A] Sic veneranda manus jubar infert, atque relinquit
Nox oculos, exsulque dies illuminat orbes,
Ac mediis tenebris aurora crepuscula fundens,
Miratur radios frons illustrata serenos,
Quam tamen instructam veteres contemnere culpas;
Noxia quis pridem creverunt vulnera in illa,
Incolumem linquens, reliquos visurus amicos,
Dimisit Sanctus, tanti largitor honoris.


9.

Historiae manifesta fides, sed mysticus illi
Intellectus inest silvis umbratus opacis,
Quem tentabo loquens festino pangere versu:
Ut resonans antiqua novo symphonia flatu
Impleat arentes supero spiramine versus.
Arbor prisca fuit, qua vitam perdidit Eva,
Nomen habens vitae, si culpis abstinuisset.
[Col. 0963B] Pro dolor! anguino nimium decepta suasu
In lethum lapsa est, vetitum dum sumpsit edendum,
Ad certum per lucra ruens male credula damnum.
Sed crucis in ligno vita moriente, piati
Sunt scelerum morbi, et vetiti transgressio pomi.
Aspicis antiquam praesenti in stipite formam,
Auguriis mulier cui dum famulatur ineptis,
Scire futura volens, et jam praesentia perdit,
Ac meritas caecata capit pro luce tenebras.
Sed Sanctus veniens errores dispulit atros,
Arboris et docuit flexus succidere ferro,
De quo magnificus cecinit Baptista Joannes,
Arboris eximiam radici instare securim
Fulgenti nocuos quae truncat acumine succos,
[Col. 0963C] Et reparat celerem pia per collyria visum,
Unguifer et medicus sic lumina reddit Amandus.


10.

Hocque quod accumulans laudum praeconia Justus,
Magnificis gestis complevit, rite canamus.
In grege multiplici Domini quem fecit alumnus
Divium portare jugum, servire Tonanti,
Unus erat reliquis praelatus honore catervis,
Ut victum sociis et congrua cuncta pararet:
Qui dum monte tumens jussis parere magistri
Despicit et vinum plaustris portantibus utens
Ad Fratres deferre suos, Sanctoque negare,
Quod sibimet deessent quaesita vehicula, pergit,
Sternitur infelix subiti discrimine morbi,
Et fera paralysis vastans crudeliter artus
[Col. 0963D] Occupat, et laxis in membris regnat habenis;
Elataque nimis sumptos cervice rigores
Ocyus excutiens herbis flaccentibus aequat:
Ac miserum corpus lethali clade gravatum
Pestis acerba feris stringit hinc inde catenis,
Sanguinis arebant siccato flumine venae,
Languida et attractis marcebant brachia nervis:
Ac tenuem flatum de nare frequentius efflans,
Singultus miseros mutus sermone iterabat.
Jam quoque progrediens animae calor ostia vitae
Transibat; sed adhuc medicus vivebat Amandus,
Cujus erat meritis aegro tribuenda medela.
Is monasterio Fratrum famulante cohorte.
[Col. 0964A] Navigio deductus erat, cum rite peractis
Officiis, mensis resideret Sanctus, edendis
Esuriens epulis, dapibus, sed pastus olympi.
Discipulique Pater noscens miserabile vulnus,
Leniter arridens miseranti pectore fatur:
Magna quidem patitur, sed adhuc potiora meretur,
Hunc quoniam nobis jactantia vana rebellem
Contemptusque facit, nimium quis deditus extat.
Dixit et electum Fratrum de plebe benigna
Presbyterum, optatae gerulum jubet esse medelae,
Parte data panis, calicis quoque pocula laeti,
Vade, ait, et monacho fer haec mandata jacenti,
Hauriat ut calicem cum missi fragmine panis,
Crastina cumque dies nocturnas sparserit umbras,
Et sol flammicomus puro rutilaverit ortu,
[Col. 0964B] Visurusque illum celeri properavero gressu;
Excussus propriis pulso languore grabatis,
Incolumis surgat solidatis, impero, nervis,
Obvius ac sano procedat corpore nobis.
Quid sermone morer, cum non medicina moretur?
Missa etenim monacho Patris benedictio vitam
Reddidit, et vires medico mandante recepit.
Hinc celer exiliit summo conamine (tellus
Jam prope functa, suis enisa adstare columnis)
Nec cunctatus iter jussum properare viator,
Adventante viro procedens obvius almo
Occurrit sanus, gratesque rependit opimas:
Linguaque percusso dum format verba palato,
Insonuit sermo clara de fauce loquentis,
Surrexisse dehinc vita remeante cadaver.
[Col. 0964C] Admirans Fratrum cecinit cum laude caterva.
Qui tamen admonitus mores mutare protervos
Sospes cum venia sociis mirantibus ivit.
Materiae locus est triplicatum texere funem,
Pagina sed multo versu completa redundat.
Nec capit ulterius finalis clausula libri,
Pluribus et quanquam studuissem pangere verbis
Gesta viri, quivisse tamen non cuncta notare
Confiteor: nec enim tam parva peregit, ut ullis
Dicere sufficiam scriptis aut promere metris;
Quod fidei donum, meritum moresque benigni,
Quanta per aegrotos curatio, gratia quanta,
Virtus, bella, labor, patientia, palma, triumphus.



CAPUT IV. S. Amandi mors, sepultura. Elevatio corporis. Epilogus.
[Col. 0964D]

11.

Hactenus ad finem celerans oratio ducta es
Tramite difficili, sed nunc per devia coeptum
Flectis iter, tumidis et te convertis habenis:
Forsan ob hoc, subtriste aliquid quia gesta loquuntur,
Proh [a 1Kb] dolor! est rutilo comptum fulgore beatum,
Egregios cujus mores descripsimus usque huc
Qualiter ad vitam per mortis limen eundo
Transierit, superi ponendus in aetheris aula,
Diffugere, et finem lacrymoso pangere cantu
Calcetenus ductum metuens concludere textum.
Si refugis functum, vel dic per saecula vivit:
[Col. 0965A] Vivit enim angelicis sociatus rite catervis.
Tristitiam liquit moriens, planctumque per arva:
Laetitiam fecit coelestibus arcibus amplam:
Terra tenet terram, concrescit pulvere pulvis,
Mortuus in tumulo recubans per dona coruscat.
Ast speciosa choris anima est conjuncta supernis.


12.

Nempe monasteriis per rura per oppida sparsis
Celsior et melior sese structura levavit
Helnonis nostris. Locus est de flumine dictus,
Quod recipit largoque sinu Scarb purior effert:
Qui fonte ex gemino Jordanis more meantes,
Dulcia commistis conjungunt basia labris.
Quo tumulum retinet Sanctus virtutibus auctum.
Qui locus immenso decoratus honore nitescit,
Pax ibidem, pietas, bonitas, concordia pollet,
[Col. 0965B] Spesque, fides, fraternus amor, dilectio summa.
Omne bonum retinens, ad coeli culmina tendit:
Omne malum vitans, discrimina noxia pellit.
Nulla pericla pavens, ubi debilis omnis et aeger
Vota petita, fide in medium currente, reportat.
O locus! o felix fecundo germine cespes!
Cunctis macte bonis aeterna in saecula salve.
Veste, ove, messe, bove, alite, melle, ape, flumine pisce,
Glande, sue, flore, fronde, imbre, gramine, vite,
Omnibus his polles tali moderante colono.
Omnibus his retines hoc fecundante Patrono.
Flumina dant pisces, segetes terrestria solvunt:
Escis nempe cares nullis, quia fruge redundas.
Incola namque famem non ore, sed auribus haurit.
[Col. 0965C] Rem canimus miram, quae credula corda requirit,
Vivere post mortem poteris hac scire Beatum.
[a 1Kb] Curricula annorum centum vergente recursu
Transierant, numerus pariter partitus et idem.
Transiit aetheream quo vir venerandus ad aulam,
Cum corpus tumuli disjecta mole levatum
Incolume inventum est, et dens sublatus ab ore
Fudit sanguineas ut vivo e corpore guttas.
Abneget hoc facile est, quisquis de corpore Jesu
In cruce confixi percusso militis hasta,
Non credit manasse sacras cum sanguine lymphas.
Si quaeris testes, fidei virtute vacillans,
Huc venias, moneo; aspicies diversa virorum
Agmina multiplicesque senes aetate verendos:
Vas quoque susceptos poterit monstrare cruores.


[Col. 0965D] 13.

O genitor, pastor, doctor, nutritor, amator!
Quo locus iste nitet tantorum dives honorum,
Quem coeli regnum veneranda pace receptum
Exaltat, decorat, collaudat, honorat, adornat:
Intercede piis veniae commercia servis,
Ac largire tuis consortia lucis alumnis.
Cumque Deus veniens cunctum concusserit orbem,
Cum tremulam terram velox exusserit ignis,
Et sol detracta ceu saccus luce carebit,
Lunarisque globus furvo claudetur amictu,
[Col. 0966A] Sulphur, pix, horror, tortor, tormenta, caminus,
Affuerint, Judexque sedens justissimus illic,
Sanctorumque cohors ornata sedilia habebit,
Inter et hos proceres cum celsum jure tribunal
Consulibus junctis consederis Arbiter orbis,
Judicium et justum libris pandetur apertis,
Eheu quid faciam tunc? me quis Sanctus ab ira
Conteget instanti? quae me defensio tantis
Cladibus eripiet? Cujus sub tegmine montis
Abscondendus ero, flammis ne exurar acerbis?
Quod me tunc operis justi velamen opertum
Eximet et tanti secernet ab igne camini?
Oro, tui tunc, sancte Pater, miserere poetae,
Dextris atque tuum turmis conjunge Milonem.
Extremum sat erit vel commeruisse locellum.
[Col. 0966B] Est etiam mihimet fiducia magna misello,
Hoc opere horrendos exstingui posse furores,
Schemate quod vili scriptum est, sed vate fideli.
Parvus honor carmen stolidum est, sed grandia amoris
Sunt mihi vota tuis in laudibus, optime Pastor.
Et si respicias animi praecordia nostri.
In his quae fuerat nobis devota voluntas,
Non damnanda aderit, velut aestimo, parva facultas.
Orbis honor, nostrumque decus, Pater alme, valeto,
Ante tuum tumulum jugiter recinemus, Aveto,
Tu dignus salve, nobis praebeto valere.


14.

En opus, alme Deus, hominum Sator atque Redemptor,
Ad laudem obtulimus praeclari praesulis istud,
Acceptumque tuis ut sit conspectibus oro.
[Col. 0966C] Omnis in ecclesiam mundus sua munera defert,
Ille nitet sensu velut auro, munus et alter
Argenti eloquio portans candescit honesto,
Cantorumque chorus vocali concinit aere,
Fertur ab hoc coccus gemino bis tinctus amore,
Offert et tortam carnis maceratio byssum,
Lignum incorruptum hic corpus gerit immaculatum,
Actibus ille piis ceu pulchro splendet olivo,
Perfususque bono ut thimiamato fragrat odore.
Ast ergo munificis commisti coetibus assum
Pauper, egenus, inops, trepidans, confusus, et angens:
Qui fero nil placitum, quod in ara ponere fas sit.
Pellis ob hoc mihi rubra genas verecundia pingit.
Hoc carmen textum caprinis offero pilis,
Meque simul hircum pro crimine mortificandum.
[Col. 0966D] Sed qui pro minimo viduam quadrante beasti,
Munera quae solvo placato suspice vultu,
Et tua laus nostro perduret in ore per aevum,
Qui solum regnumque tenes per saecla supernum.
Chare, meum completur iter, requiesce, viator [b 1Kb] .



VERSICULI WLFAII [c 1Kb] IN CONFIRMATIONE OPERIS.

Carmina sideros merito scandentia campos,
   [Col. 0967A] Ut vigeant nostro, Milo favore petis.
Quorum vis tanta est, talique refulget honore,
   Ut nequeant nostro dicier eloquio.
Aurea materies argento cingitur albo,
   Ornat et eloquium lucida massa suum.
Non opus ut nostri decorentur famine verbi.
   Ejus honore vigent, cujus amore nitent.
Haec archipraesul toto notissimus orbe
    [a 1Kb] Hingmarus verbis sustulit eximiis.
Haec Pater et Dominus Cameracae gloria plebis
   Mitis Adalardus extulit ore pio.
    [b 1Kb] Teudricus tali laude beavit ovans:
Carmina dulcisono nimium currentia plectro,
   Digna palere polo, macta valere Deo.
Praebuit his stipulam praeclarus Episcopus [c 1Kb] Emmo,
   [Col. 0968A] Affigens digitis pulchra elementa suis.
Haec pater et pastor clero gravissimus omni
   Mitis [d 2Kb] Adalardus extulit ore pio.
Haec tuus haecque meus [e 1Kb] Haiminus jure magister,
   Quo duce firmavit devia nemo petit.
Corpore praemodicus, sed mentis acumine magnus,
    [f 1Kb] Teudingus dextram praebuit ipse suam,
Quae domus, oro, ruat tantis suffulta columnis,
   Flumina nulla pavet, flamina nulla timet.
Sed tamen ut numerus septenus sit perfectus,
   Septima sum tecto, Milo, columna tuo.
Sunt equidem nostro tua carmina digna patrono,
   Judicio nostro, cujus honore micant.
Virgilii pulchro furas jam cinge cothurno,
   Sed supera falsum vera canendo virum.




[Col. 0967]
ADDITIO AD LIBELLUM VITAE SANCTI AMANDI.
(Apud Mabill. Acta SS. ord. S. Bened.)

[Col. 0967C] 1. Praelato libello de virtutibus Sancti edito, sciendum est quantus vir idem, et cujus honoris habitus est apud homines, licet ipse declinare honores mundi semper desideraret. Nam reges et reginae pluresque illustres viri ei venerationem et gratiam plurimum impendere studuerunt, et de facultatibus suis vivo adhuc illum in corpore manentem non modice ditaverunt; villas quoque et praedia ac proprias haereditates, cognoscentes eum esse servum Domini, fidelissima devotione ei se conferre gaudebant. Ubi ipse vir Domini Amandus sagacissima industria fidelibus [Col. 0968C] viris et Christo sincere desiderantibus militare, monasterio construendo studiosissime elaborabat. Nam monasterium quod dicitur Blandinium, in Castro Gandavo situm, [a 1Kb] aliudque quod vocatur Marcianas, necnon et illud cui ipse sanctus vir Lotosa nomen imposuit; seu Rotnace, quod est praefato pene contiguum; cellulamque quae nuncupatur Barisiacus [b 1Kb] , quem locum cum adjacentibus sibi appendiciis Hildericus rex [c 1Kb] et Himnechildis regina visi sunt condonasse: cuncta haec ab ipso Dei viro aedificata fuisse pene omnibus notum est, in quibus loci Fratribus [Col. 0969A] vel monachis sub regulari norma constitutis, superpositisque abbatibus et omnibus bene ordinatis, ad postremum Helnone coenobio aedificato, ipse ibidem cum suis usque ad sanctissimi obitus diem Christo feliciter militavit.

Ergo et apud Martinum sanctissimum ac beatissimum papam sanctae et apostolicae sedis urbis Romae, qui septuagesimus quintus post Petrum apostolum Romanam rexit Ecclesiam, plurimam familiaritatis ac reverentiae gratiam obtinuit. Cui etiam praefatus apostolicus inter caetera tantae dilectionis digna exenia, direxit volumen synodalium decretorum quae ipse edidit, utpote pastor vigilantissimus, custodiens cum summa sollicitudine in nocte hujus saeculi vigilias supra gregem Dominicum sibi creditum [Col. 0969B] adversus lupos ac praedatores Ecclesiae haereticos Cyrum Alexandrinum episcopum, Sergium Constantinopolitanum episcopum, Pyrrhum, Paulumque patriarcham, successores ipsius, concurrentes sibi vicissim in hoc certamen, unam operationem in Christo Domino nostro Deo divinitatis et humanitatis profiteri audentes: cum orthodoxa fides Ecclesiae catholicae pio sensu confiteatur duas in Christo convenientes naturas et operationes. Operatur itaque utraque forma divina atque humana in una Salvatoris nostri persona cum alterius communione quod proprium est, Verbo quidem operante quod Verbi est, carne autem exsequente quod carnis est; et unum horum coruscat miraculis, aliud autem succumbit injuriis: ut sit proprietas divinae naturae [Col. 0969C] Christi, divinitus eum velle et operari divina; proprietas vero humanae naturae, humana velle et operari humane, ut approbetur in una quidem persona, sed in duabus naturis Deus et homo naturaliter esse. Quam columnam orthodoxae fidei sancta synodus Chalcedonensis statuit, universorumque chorus Patrum catholicorum confirmavit.

In destructionem itaque suprascriptae haereseos atque expugnationem superbiae contra scientiam Dei se elevantis, seu et confirmationem dogmatum divinorum, supra nominatus Martinus pietatis advocatus, sicut in Gestis pontificalibus legitur, misit et congregavit in urbe Roma episcopos centum et quinque, et fecit. synodum secundum instituta Patrum orthodoxorum juxta episcopium Lateranense, residentibus [Col. 0969D] episcopis, presbyteris astantibus diaconibus ac clero universo: et condemnaverunt Cyrum, Alexandrinum episcopum, et Sergium, Constantinopolitanum episcopum, Pyrrhum etiam successorem ejus, Paulum quoque ejusdem urbis patriarcham, qui, inflati superbiae spiritu, adversus recta sanctae Dei Ecclesiae dogmata audacter praesumpserunt paternis definitionibus contraire, atque novitatis commentum contra immaculatam [Col. 0970A] fidem conati sunt innectere. Quippe quoniam ipsam excludere properantes, haereticorum dogmatum contra catholicam Dei Ecclesiam confusionem concinnaverunt, anathematis ultione percussi sunt.

Praeterea Martinus papa beatissimus faciens exemplaria praedicti voluminis synodalis, per omnes tractus Orientis et Occidentis direxit, eaque per manus orthodoxorum fidelium disseminavit. Cujus etiam exemplar in papyreis schedis editum Patri nostro sibi dilectissimo pontifici direxit Amando, quatenus ipsius industriosa sollicitudine ejusdem sacrosanctae et intemeratae fidei promulgationes Galliarum ecclesiis vulgarentur. In hujus insuper fine voluminis, quod uno quidem corpore, sed quinque incisionibus librorum divisum est, saepedictus Martinus episcopus [Col. 0970B] sanctae sedis apostolicae etiam specialem epistolam viro Dei transmisit Amando, per quam decreta synodalia, suamque erga ipsum benignam dilectionem satis abundeque monstravit, ac ne afflictionum angoribus coarctatus a pio mentis proposito recederet admonuit, et sermonibus insuper exhortatoriis ad tolerantiam tribulationum quibus a contrariis divinae religioni presbyteris seu diaconibus, aliisque sacerdotalis officii ministris gravabatur, animare studuit. Pro quorum postea augescentibus in deterius sceleratorum actuum incorrigibilibus excessibus (sicut librum vitae ejus legentibus liquet) etiam cathedram episcopii sibi commissi deseruit, pulveremque pedum suorum super contemptores suae praedicationis juxta evangelicum Domini praeceptum in testimonium [Col. 0970C] illis excutiens, ad loca alia demigravit. Praeterea etiam jam dictus apostolicus ejusdem Patris curae Sigebertum Dagoberti filium, regem videlicet Francorum commendare studuit, qui olim adhuc infans, necdum adhuc quadragenarium dierum excedens numerum, dum a B. Amando benediceretur, Amen dulce quod necdum corporis usu didicerat, pro tanti paedagogi merito declarando, clara voce post sacrae finem orationis pronuntiavit. Ut vero praedictae locutionis nostrae assertio deterso dubietatis nubilo confirmetur, praefatam epistolam ejusdem papae ad B. Amandum directam huic nostro sermoni subjungere placuit, cujus iste modus est:

»Dilectissimo fratri AMANDO MARTINUS.

»Fraternitatis tuae,« etc. (Vide hanc epistolam [Col. 0970D] inter Opera S. Martini papae I, Patrol. tom. LXXXVII, col. 135.)



TITULUS DE OBITU BEATI AMANDI CONFESSORIS.

Anno incarnationis Domini nostri Jesu Christi sexcentesimo sexagesimo primo [a 1Kb] , indictione quarta, epacta quinta decima, concurrente quarto, termino duodecimo Kalendas Aprilis, Pascha quinto Kalendarum [Col. 0971A] Aprilium, luna vicesima prima, octavo Idus Februarii, die Dominica, luna prima, obiit S. Amandus annorum circiter nonaginta.



ARGUMENTUM QUO TEMPORE BEATUS CONFESSOR AMANDUS VEL NATUS VEL DEFUNCTUS SIT.

De tempore nativitatis et cursu vitae atque obitu beati pontificis Christi Amandi, aliqua lectioni inserere ob plenam cognitionem legentium necessarium duximus: qui sicut probabili argumento historiis ac chronicis sibi concinentibus investigavimus, anno ab Incarnatione Domini nostri Jesu Christi quinquagentesimo septuagesimo primo, Nonis Maii mensis, in provincia Aquitaniorum, et pago praefatae regionis vocabulo Herbatilico, ex patre Sereno, genitrice Amantia; nativitatis initium habuit, anno scilicet septimo [Col. 0971B] quo Justiniani successor Justinus minor, cum Sophia conjuge jure publico arcem imperii tenebat, quo videlicet tempore Joannes pontifex Romanae Ecclesiae in ordine pontificum sexagesimus tertius cathedram ejusdem urbis anno sui praesulatus octavo strenue gubernabat. Computantur autem ab anno nativitatis praefati viri Dei Amandi usque ad obitum ipsius pontifices Romanae sedis sexdecim, a Joanne scilicet incipientes numerari, cujus octavo anno pontificatus natus est, hoc modo: primus idem Joannes, secundus Benedictus, tertius Pelagius, quartus mirabilis doctor Ecclesiae Gregorius, in cujus ordinationis initio vir Dei Amandus vicesimum secundum aetatis agebat annum, in obitu vero ipsius prope trigesimum quintum, qui erat annus a nativitate Domini sexcentesimus [Col. 0971C] quintus, regni autem Phocae Caesaris annus secundus, sicut Beda Venerabilis presbyter in chronicis suis refert. Et ut coeptum persequar calculum, successor Gregorii pontificis quintus Sabinianus, sextus Bonifacius, septimus alter Bonifacius, octavus Deusdedit, nonus Bonifacius, decimus Honorius, undecimus Severinus, duodecimus Joannes, tertius decimus Theodorus, quartus decimus Martinus, B. Amando familiarissimus, quintus decimus Eugenius, sextus decimus Vitalianus, cujus tertio anno pontificatus B. Amandus est defunctus, octavo Idus mensis Februarii: atque ita computati ab anno Incarnationis Dominicae quingentesimus septuagesimus primus, qui erat annus octavus praesulatus Joannis papae, usque ad annum Domini sexcentesimum sexagesimum [Col. 0971D] primum, qui erat annus episcopatus Vitaliani papae tertius [a 1Kb] , quo S. Amandus obiit, inveniuntur anni vitae praefati patroni nonaginta, quibus praesentis vitae munus explevit.

Simili etiam modo si reipublicae imperatores revolvas, septem in tempore vitae praefati Patris Amandi regio officio functos invenies hoc ordine: primum Justiniani successorem Justinum juniorem, cujus septimo anno regni natus est; secundum Tiberium, [Col. 0972A] tertium Mauricium, quartum Phocam, cujus secundo anno imperii, ut jam diximus, qui erat annus Domini sexcentesimus quintus, Gregorius papa obiit, post quem B. Amandus, vixit annis quinquaginta sex; quintum Romani imperii principem Heraclium, sextum Constantinum [b 1Kb] , septimum ejusdem nominis Constantinum, cujus anno regni vigesimo tertio [c 1Kb] , qui erat annus Dominicae Incarnationis sexcentesimus sexagesimus primus ultimum praesentis aevi tempus saepe dictus Pater explevit.

Quod si et principes regni Francorum qui tempore vitae ejus jus regium tenuerunt, aliquis quaerere voluerit (quanquam id non facile propter historiarum semiplenam indaginem videatur fieri posse), diligentius animi vivacitate perspiciens, reperiet [Col. 0972B] tempore vitae ejus hos apud Francos honore functos regio hoc ordine: primum Chilpericum, secundum Lotharium, tertium Dagobertum, quartum Sigebertum, ejusque fratrem Lodoveum quintum, cujus filii fuerunt hi, Lotharius, Hildericus, ac Theodoricus: sed Lothario in juventute mortuo, ac deinde Hilderico a Francorum primatibus interfecto, regalem, quam nuper tonsoratus amiserat, Theodoricus recepit dignitatem: ad cujus usque tempora beatum vixisse Amandum chartarum instrumentis quae apud nos hactenus habentur docemur. Quibus etiam diebus Ebroinus majordomus nefandas regno Francorum fraudes inferebat calamitates, augens de die in diem usque ad seram scelerata piacula mortem; qui regibus cum omni populo perturbatis ad ultimum [Col. 0972C] omnium malorum suorum cumulum B. Leodegarium diversis tormentorum poenis excruciatum Christi martyrem fecit. Si quis vero hunc sermonem ab exiguitate ingenioli nostri depromptum quasi minus idoneum ac veritate suffultum probabili argumento investigare voluerit, hunc monemus, ut primo annum obitus praefati confessoris Christi Amandi, qui fuit a nativitate Domini sexcentesimus sexagesimus primus diligenter memoriae figat, quia in eo, sicut priores nostri nobis non solum in libris, sed etiam lapidibus ne obliterari posset scriptum reliquerunt, ab hoc mundo ad Dominum transiit. Unde hoc numero quasi fundamento in animo stabiliter collocato, ab ipso demum ad superiora calculando nonaginta annorum quibus vixit numerum computet, et sic ad quingentesimum [Col. 0972D] septuagesimum primum nativitatis Dominicae annum quo natus est saepe dictus Pater gradatim perveniet. His igitur duobus calculis, uno ortus, et altero obitus diligenter animo commendatis, adhibeat sibi historias regum qui eo tempore jus regium tenuerunt, insuper et chronicas veneralium Patrum, necnon et librum de Pontificibus apostolicae sedis editum: eosque quasi ante et retro oculatus hinc et inde sensus vivacitate circumspiciat, atque qui apostolici, [Col. 0973A] quive imperatores vel principes B. Amando in corpore adhuc vivente fuerint solerter consideret. Etsi post nullam laboris operam rei veritatem invenire [Col. 0974A] quiverit, nequaquam haec nostra dicta qualiacunque sunt, ut opinor, reprobabit.




[Col. 0973]
SERMO DE TRANSLATIONE S. AMANDI. Qualiter corpus B. Amandi in loco quo nunc requiescit fuerit translatum, et de dedicatione basilicae aut de ordinatione episcopatus ipsius septimo Kalend. Novemb.

[Col. 0973A] Diem hodiernam sacrosanctae festivitatis solemni devotione religiosorum conventui celebrabilem ipse revoluti temporis cursus indicit. Et quoniam plurimi in hac plebe hujus penitus expertes adhuc exstant rationis, non otiosum duximus eis notitiam tantae ac tam gratae pandere celebritatis. Dignum igitur, imo necessarium credimus, ut qui ista celebrant et quare celebrent ignorent, cognitionem hujus rei capiant, et qui hactenus minus nota festivo studio honorabant, gloriosius ac reverentius jam nota excolere atque venerari discant. Quia ergo Vitae ter beati ac dilecti confessoris Christi Amandi libellus satis plene sufficienterque disseruisse cognoscitur, qualis quantusque idem dum adhuc mortalitatis istius aerumnis [Col. 0973B] teneretur exstiterit, qualibusque inter caliginosos hujus saeculi anfractus virtutum signis claruerit, necnon et quam longe sitos illustraverit, atque de tenebrosa hujus saeculi Aegypto, columna legis, divinaeque gratiae protectione praeeunte, per vias piorum profectuum mansiones ad terram repromissionis (per quam patria viventium figuratur) quali fine migraverit; his interim posthabitis, ad indaganda aliqua de multis divinorum operum magnalibus quae circa ipsum ejusque corpusculum post ejus obitum divina clementia, quanquam impolitum dirigamus sermonis officium. Ea ergo quae referimus, a Patribus fideliter referentibus audivimus, quorum fidem omnipotenti Christo committimus, apud quem etiam peracta quasi instantia, et pro praesentibus haberi [Col. 0973C] futura credimus: cui mendacium, quia ex malo est, displicere cognoscimus. Non enim beati viri merita ut clara hominibus appareant mendaciis egent astrui, sed ampliora quam explicari verbis queant, remota omni ambiguitate debent credi. Sed quia de his non pro sui (quod impossibile est) dignitate, sed pro nostri paupertate ingenioli aliqua praeloquendo tetigimus; nunc divina nos praeeunte clementia propositum nobis iter carpamus.

Anno igitur incarnationis Dominicae sexcentesimo sexagesimo primo qua Conditor et Redemptor mundanos miseratus errores humanae dignatus est uniri naturae, Deo bonisque cunctis amabilis Amandus post multa bonorum actuum insignia ad coeli aulam perenniter cum Christo, cui devote servivit, regnaturus [Col. 0973D] ascendit. Nec immerito ei introeunti coelestia [Col. 0974A] patuere palatia, pro quibus ipse in terris positus voce cantaverat indefessa: Quam amabilia sunt, inquiens, Domine virtutum, tabernacula tua! concupiscit et deficit in his anima mea. Requievit vero anno aetatis suae nonagesimo, mense Februario, febris tactus incommodo, die quoque Dominico, cui mors via ad patriam, ac praesentis vitae exitus, sequentis ac nunquam finiendae factus est introitus. Ad quam multiplicibus hujus mundi aerumnis absolutus, sui Domini obtutibus, plenis oleo lampadibus, virtutum scilicet piarum fertilitate, meruit apparere coruscus. Sepultus sane est debito fidelium honore in coenobio a se aedificato, cui ex nomine fluvioli ibi decurrentis Helnonis vocabulum haesit. Quem videlicet [Col. 0974B] locum quondam ipsi viro Dei Francorum princeps Dagobertus silvestri coma [a 1Kb] non indignum prona indigni contulit devotione, rata legum sanctione stabilitum. Cujus licet crebra plurimorum opinione didicerit sanctitatem, amplius tamen (ut in libello Vitae ejus legitur) eumdem isdem princeps in filii sui Sigeberti contra naturam mirabili propter infantiam locutione, sub sua praesentia Christo sanctum suum mirificante, meruit agnoscere manifestam. Praedicto igitur in loco quia amplius ipsum caeteris a se constitutis diligendo excoluit, etiam corpusculum ipsius discipulorum suorum obsequio tumulum sumpsit, sicut, etiam testamento terribili scripto pro hac re (Vide Patrologiae tom. LXXXVII, col. 1271), quod in archivio nostri monasterii hactenus servatur, decrevit. [Col. 0974C] Non tamen in ipsa qua nunc requiescit positus est basilica, sed in altera qui adhuc superest, principis apostolorum Petri nomine dedicata; quae quoniam pro sui parvitate tanti praesulis tumulo visa fuit incongrua, atque etiam secundo sexui propter monachorum habitacula inaccessa, frequenti religiosorum virorum conventui visum est aliam magnitudine praestantem debere aedificari, quae ex utroque sexu a confluenti illo sufficeret multitudini populari. Completo itaque Deo devotorum sumptu opere illius aedificii, tempus aderat quo ille deberet transferri.

Illis igitur diebus supererat adhuc humanis rebus venerandus Christi confessor mirabiliumque operum patrator Eligius [b 1Kb] , qui beatissimo pontifici Amando [Col. 0974D] dum adviveret fuerat familiarissimus, ac sanctitatis [Col. 0975A] ipsius non ignarus. Hic itaque ad dedicationem novae ecclesiae atque ad transferendas in illam sacri corporis reliquias in urbe Noviomagensi venerat; plurima quippe in suae dioecesis sollicitudine sagacitatis industria pollebat. Ubi vero tumulo sacro removit cooperculum, reperit insperatum divinae virtutis miraculum, corpusculum scilicet sancti Patris, ut ibi ante sexdecim annos positum fuerat incorruptum. Tum demum tam inopinati stupefactus novitate miraculi, gratias egit summae Divinitati, quia sanctitas qui in claritate claruerat, in mortuo non latebat. Ne cui forte hoc prodigium videatur incredibile, non defuit adhuc qui mirabilius aliquid in ipsius sancti viri sacratissimo corpore nostra in aetate miraculum se confirmat vidisse: quod etiam in altero de elevatione [Col. 0975B] incorrupti cadaveris ejus sermone habito, qui voluerit nostra qualiacunque sint legere, poterit cognoscere. Si enim aromata pigmentariorum arte conficta humana nequaquam post mortem sinunt putrescere cadavera; multo magis credi decet tanti patroni merita mirabilium operum indiciis declarata servare potuisse membra, vascula videlicet sua in quibus habitaverant, incontaminata. Deportatum itaque beati pontificis Amandi corpusculum sibi praeparatae eademque die dedicatae basilicae intravit habitaculum. Ibi usque in sequentem diem famulantum est obsequio custoditum, donec completa a praefato antistite Eligio missarum solemni celebratione, ingens spectaculum universae plebi praebuit ad has exsequias congregatae. Collocatum [Col. 0975C] etenim in medio templi atrio coram altario corpus honorificum omnibus circumstantibus praebuit contemplandum, ejusdemque venerabilem vultum detectum cupientibus turbis monstravit intuendum, paciferos insuper ipsius sancti pedes atque manus concessit osculari virtutum operatrices. Qualis quantusque ibi stupor gaudio mistus fuerit, excellentia tam mirabilis facti prodit. Inenarrabile etenim tunc Christicolis inerat gaudium, cum gemini sacerdotes Amandus atque Eligius ordine et merito inclyti, velut duo luminaria mundi coelestia meritis et terrena complentes virtutum radiis, coram divino altario positi suffragia orationum suarum largirentur turbae circumstanti; unus horum superata antiqui hostis tyrannide jam dum Christo scilicet rege suo [Col. 0975D] in coelesti gloria triumphans, alter inter varia hujus mundi certamina pro eodem ut invincibilis agonitheta desudans: unus ex his ut emeritus miles jam sine labore praemia indefectiva recensens, alter contra numerosos hujus vitae labores ac multiplicia pericula sudoris gravatus anxietate persistens: unus horum jure pontificali, more videlicet suo, peracto officio reposans, alter necdum terminatis solemniis ut pontifex Christum pontificum pontificem interpellans. Fragrante igitur in sacratissimo famuli Dei [Col. 0976A] Amandi corpusculo incorruptione membrorum et meritorum, si qui intererant qui eo vivente de signorum ipsius magnitudine dubitaverant, in mortuo quod multiplici timoris anxietate pavescerent videbant. Qui autem eo audito non obtemperasse se ejus salubribus monitis meminerant, se haec parvipendisse summo moeroris lamento plangebant. At qui ejus magisterio praecepta vitalia nuntianti inhaeserant, se haec et auribus audiisse et actibus exercuisse gaudebant. Ut vero turbis quamvis adhuc desiderantibus praedictus antistes Eligius duxit satisfactum, pretiosissimum depositi corpusculi thesaurum altius telluri (ut tunc moris erat) credidit abscondendum, videlicet ut omnibus non pie quaerentibus inveniendi illud negaretur facultas. Illius itaque [Col. 0976B] translationis ac sepulturae decus et qui aderant votis celebravere solemnibus atque suis posteris celebrandum decretis statuere salubribus, sacrae scilicet encaenias basilicae, atque die eadem deportati cadaveris prodigium memorabile, quod hactenus a nobis numeroso populorum coetu ad haec solemnia confluente, anniversarie septimo Kalendarum Novembrium die, debito celebratur honore. Ordinatis igitur omnibus atque universis quae ad ornatum loci sive stipendia ordinis monastici pertinebant, pro facultate sua bene congruenterque dispositis, singuli quique fidelium ad propria repedarunt gaudentes, gratias sanctae et individuae Trinitati super inenarrabilibus ejus agentes muneribus, quibus ab initio saeculi omnibus se in veritate quaerentibus est misereri [Col. 0976C] dignatus. Rationem ut credimus hodiernae festivitatis reddidimus, ac quid in ea colimus, utcunque his paucissimis sermonibus explicavimus, sacrae videlicet basilicae dedicationem atque translationem in ipsam pontificis Christi Amandi memorabilem.

Praeterea ut etiam veneranda ejus solemnitas diei trino non indecora sit calculo, tertia supradictae celebritati causa concurrit, episcopalis scilicet honoris assumptio, quia reverendum patronum nostrum hodierna die venerabiliter recolimus ordinatum, atque saluti plurimorum superna dirigente clementia pontificem coelitus datum. Haec ergo summo devotionis officio honestissime celebremus, eumdemque orationum nostrarum adjutorem ac suffragatorem quaeramus. Plurimum quippe in coelestibus sedibus obtinere [Col. 0976D] posse creditur jam cum Christo positus, cui in terris conversatus in omnibus bonis actibus servire studuit indefessus. Ab ipsis siquidem pueritiae suae crepundiis divinis famulari elegit obsequiis, ac toto corde vivificis Domini sui obedire mandatis. Nec immerito apostolico vocabulo vivens meruit insigniri, quorum exempla concupivit imitari: siquidem excelsis eorum meritis dignus habitus est particeps fieri, qui patria, parentibus ac omnibus mundi possessionibus spretis, Christi elegit discipulus effici, ut [Col. 0977A] haeres ipsius mereretur inveniri, pro quo universas voluptates caduci contempserat mundi. Nec tamen tantum apostolicis dignus est laudibus adaequari, sed [Col. 0978A] etiam angelicis spiritibus ac universis agminibus coeli, etc.




[Col. 0977]
SERMO DE ELEVATIONE CORPORIS IPSIUS, Quae facta est a LOTHARIO custode XII Kalend. Octobris.

[Col. 0977A] Quia opera omnipotentis Dei enarrare fore honorificum, per Raphaelem archangelum coelestis medicinae docemur bajulum (Tob. XII, 7); dignum arbitramur, imo necessarium, elevationem corporis sacratissimi pontificis Christi Amandi memorabilem non tacere. Est quippe in ea et divini miraculi portio non minima, et ejusdem beati viri laudis ac sanctitatis materies infinita.

Igitur anno Verbi carnem facti, scilicet Filii Dei pro salute ac redemptione humani generis incarnati, octingentesimo nono, qui erat annus a transitu viri Dei Amandi centesimus quinquagesimus, plurima ultra solitum aquarum inundatio facta, multis in locis metus suas excesserat, atque circumjacentes fluminibus agros damnosa segetum vacuatione nudaverat. [Col. 0977B] Quod periculi malum adeousque excreverat, ut etiam incolae fluminibus proximi habitacula avita cogerentur deserere, et in sublimibus colliculis, donec decrescerent, mutatis tabernaculis habitare. Haec vero excrescentium aquarum copia de die in diem augmento imbrium intumescens, etiam oras fluvii vocabulo Scarp nimietate sua impleverat, qui beatissimi patroni nostri Amandi tumulo pene contiguus, non amplius ab eo quam viginti passibus distabat. Qui quotidiano cremento supereffluens, in tantum excrevit, ut ad sacrosanctam sacratissimi corporis sepulturam accederet, atque omne illud aediculae ipsius spatium quod circa pedes adjacet, superfusis aquis impleret, siccumque pergentibus ibi gradiendi iter negaret.

[Col. 0977C] Hujus itaque incommoditatis tristis eventus, monachorum animis moerorem non modicum intulit, praecipue vero venerabilem Lotharium, sacri templi illo in tempore aedituum, non mediocriter perculit. Cujus sagacis animi industriam operumque efficaciam, et corpora librorum nostro archivo indita, ac totius coenobii in melius augmentata, etiamsi humana lingua taceat, fabricae structura clamat. Hic igitur insoliti permotus novitate diluvii, secum coepit pertractare mente sagaci quibus modis imminenti succurreret periculo, aut tali ac tantae perniciei quali obsisteret suffragio. Sollicitus enim erat, ne usque ad pretiosissimi thesauri depositum, sacri videlicet Patris corpusculum, altius telluri, ut in altero [Col. 0977D] sermone diximus, a beatae memoriae antistite Elegio defossum, eadem aquarum affluentia penetraret, atque ipsum circumflua humectatione et improbo ausu contingendo violaret. Tandem ergo ancipiti dubietate submota ad hoc se salubre consilium sustulit, divino (ut credi decet) instinctu animatus, quatenus ipsam sacri corpusculi urnam de inferioribus [Col. 0978A] ad altiora subrigeret, eamdemque deinceps ab omni hac alluvione tutissimam limosaque pallude secretissimam sua provisione redderet.

Die igitur constituta clericorum caterva ad tantum opus congregata, fossores necessarios adhibuit, atque sarcophago elevando plurimam diligentiam impendit. Quod summa cautela, ut dignum erat, levatum, in sinistra parte deponi fecit, ac festiva celebritate per ampla aedis spatia lychni relucentibus missarum solemnia pro tanti praesulis honore devotissime exorsus, super eumdem tumulum implevit. Et quamvis in circuitu ipsius sepulcri aquatilis humor extrinsecus fuerit non tamen intrinsecus lutulentis sordibus seu aquae guttulis introitus patuit. Nec immerito credibile est, Deum qui omnium creaturarum naturas [Col. 0978B] pro suo arbitrio in quascunque vult rerum species transformat, ac tumescentia maria proprio nutu arenis quasi habenis fortissimis frenat, etiam dilecti sui cadaveri, tanti honoris beneficium praestare potuisse: ut intra ipsius urnae vasculum, quo pretiosum tenebatur depositum, nihil intraret sordium: ut cunctis fieret ejusdem venerandi pontificis meritum manifestum.

Expletis igitur missarum solemniis, paucis secum quos voluit ex monachis retentis, caeteros abscedere fecit, ac non tam temerario ausu, quam fidelis animi devotione fervens, explorare diligentius amica curiositate duxit congruum, quid sub oculis positum intra uterum suum teneret vasis receptaculum; simulque aestimans necessarium ut ad devotionem venerandam quaerentium, de pulvere [Col. 0978C] carnis sive de ossibus illius tolleret aliquantam portiunculam reliquiarum. Interea omni dubietate submota, idem archicustos ad tumulum jam superficie pavimenti positum humiliter accessit, atque operculo lapidis quo tegebatur remoto diligentius introspexit. Et ecce obtulit se obtutibus illius vir cano capite reverendus abstinentiae ac jejuniorum marcore quibus comitibus vixerat pallidus, sanctitate morum meritorumque praecipuus, incorruptione quoque membrorum suave fragrantium quasi aromaticus ac toto corpore incontaminatus, hoc solo quod in sepulcro jacebat dormienti simillimus, vestimentis pontificalibus honesta pulchritudine adornatus. Res raritate sui valde mirabilis, atque pro [Col. 0978D] sui magnitudine humano sermone vix explicabilis. Qui enim putaverat se putrefactae carnis, uti in mortuis fieri assolet, reliquias inventurum, reperit ultra aestimationem, inviolati corporis memorabile prodigium. Quali haec visio digna miraculo, quamque immenso stupore proxima fuerit, eloquentia humani ingenii effari nequit, quin minus ariditas nostri sermonis [Col. 0979A] haec explicare ut decet, tenuissimis valeat verbis. Stupefactus igitur, ut par erat, tam inopinati visione portenti, omnipotenti Deo debitis laudibus benedixit, tantorumque donorum largitori gratias egit. Congaudens etiam tanti inventione thesauri, non modico iterum coepit sollicitudinis angore cruciari, multa animo volvens, quid ex ipso ad commemorationem sequentium pro munere deberet auferri.

Ubi vero fluctuantem animum anchora consilii stabilivit, casulam qua erat indutus, a sacratissimo ejus collo abstulit, eumdemque in latus utrumque versans, cannas arundinum fluviales, quae sub ipso olim positae fuerant propter humorem aquatilem, subduxit, idque suis desideriis minus esse perpendens, [Col. 0979B] nisi etiam ex corpore aliquam tolleret inviolatorum portionem membrorum, vertit audaces, ut ita dicam, ad cadaver venerabile manus, unguesque spiritualis vituli cornua producentis et ungulas secuit. Quae post obitum illius contra naturam ita excreverant, ut etiam manicas manuum ejus cremento suo penetrarent. Necnon et barbam pontificis, nostri scilicet Aaronis, post sepulturam illius recrescentem totondit.

Haec vero omnia sibi summo devotionis obsequio recondens, nec sibi tamen suisque desideriis sufficere credens, ad os sacratissimum per quod divinae pietati crebrae orationum preces fuerant fusae, ac variis populis frequentes praedicationes directae, ausus est manum mittere, atque si aliquem de dentibus [Col. 0979C] illius posset eximere, studuit pertentare. Sed et cum hoc pro eorumdem firmitate nequiret perficere, fabrili instrumento, tenaci videlicet forcipe usus, de gingivis pulcherrimi oris duos dentes eduxit, rubicundo ebore, ut credi decet, ac antiquo sapphiro pretiosiores. Mirum dictu fidelem quaerens auditorem, quod contra naturam est! mortui cadaveris de dentibus eductis stillae fluxerunt cruoris, hujusque monumenti usque in diem hodiernum testimonium acerra praebet eborea, adhuc eodem quo infusa fuerat sanguine, cum ibi servandi mitterentur, mirabile dictu! cruentata, etc.

Igitur ablatas de corpore viri Dei Amandi supramemoratas reliquias congruo loco debito honore [Col. 0980A] deposuit: lapidum etiam caesores, necnon et caementarios adhibuit, aliaque perplura, quae ad hoc opus apta videbantur, exquisivit. Corpus vero venerabile a die duodecimo Kalendarum Octobrium quibus elevatum est, usque ad decimum Kalendarum Novembrium quibus restitutum est, per triginta duos dies supra terram manere permisit, ac die eodem, magno cleri, populique conventu congregato, in loco praeparato recollocavit: urnamque sepulcri, non ut antea fuerat in profunditioribus posuit, sed in superioribus, ita ut fundamentum illius videri, et lumen sub illo accendi posset, collocavit, atque in eo illum psalmi versiculum: Haec requies mea in saeculum saeculi, hic habitabo, quoniam elegi eam, suprascripsit. Utramque vero elevationem videlicet corporis atque [Col. 0980B] restitutionem, celebrem esse fecit, suis etiam successoribus honorabilem in perpetuo fore sanxit. Quod hactenus nos devotissime hodierna celebritate colimus, ac nostros ut ea maneat cura posteros monemus.

Haec nos cum a Patribus qui his interfuere, et adhuc numerosi supersunt, audissemus, frequenti sermone narrantibus, silentio nequaquam infructuoso tegere permissi sumus: sed ad laudem Christi pontificisque ipsius, licet vili dictatu, posteris transmisimus. Talibus et tantis usque in praesens virtutibus, ejus celebrabilis honoratur tumulus. De sanitatibus vero in basilica ejus, qua requiescit, ipsius intervenientibus meritis patratis, aliqua hic commemorare supersedimus: quoniam de his satis in libello vitae illius expressa cognoscimus. Siquidem ad ejus memoriam [Col. 0980C] caecitas visum, surditas auditum, debilitas gressum, et taciturnitas linguae recipit officium. Haec nempe quasi communia sanctorum dona referre omittimus, quia ad ignem in ejus memoria divinitus accensum stylus festinat stolidus, cui hebes prona devotione concurrit animus [a 3Kb] .


De igne coelesti in memoria beati Amandi divina virtute mirabiliter accenso.

Denique anno ab incarnatione Domini octingentesimo quinquagesimo quinto, a transitu vero beatissimi Amandi centesimo nonagesimo quinto atque ab elevatione corporis ipsius quadragesimo septimo, die vigesimo mensis Septembris, celebritas anniversaria saepe [Col. 0981A] dictae elevationis illius imminebat, quae minus digno devotionis studio solemnis exstabat. Siquidem quotidianis diebus consueto contenta officio nullo feriali honorabilis erat obsequio: quam negligentiam divino correctam prodigio sequenti manifestius liquebit eloquio. Non enim, ut aliquid etiam in transcursu dicamus, Dei omnipotentis miracula sive per ipsum, sive per ministros suos acta, tantum ad strepitum et plausum favoremque vulgi excitandum credimus patrata; sed ad fidem corroborandam credentium correctionemque animarum errantium coelestia terrigenis monstrari opera tenemus certissimum: ut quia quotidianis praeceptorum sacrorum admonitionibus non emendamur, portentis quibusdam quasi stimulatorum aculeis corrigamur. Et quia [Col. 0981B] more generorum Lot obdurati, ut periturae Sodomae terga fugiendo praebeamus, atque ad montem virtutum ascendamus obedire nolumus; fit ut nobis sermonem divinum qui per Lot figuratur, quasi per ludum loqui videamus, terribiliaque praecepta mortem ac perditionem minantia juxta prophetam in canticum oris nostri vertamus.

Quid itaque isto de quo loqui incoepimus signo, ignis videlicet divini accensione nos admonitos putare debemus, nisi ut flammam geminae dilectionis, Dei videlicet et proximi, in nostris cordibus accendamus, qua in conspectu summae majestatis lucere valeamus, vitiorumque rubiginem de actibus nostris ardore illius ignis, quem Dominus noster in terram, hoc est terrena corda misit, ad purum expurgemus; [Col. 0981C] ut depulsa plumbi, id est iniquitatis et peccati a nobis gravedine, ad coeleste diadema nostri Regis quasi aurum purissimum nos praeparemus? Sed de his satis, quamvis praepostero ordine dicenda fuerint, praeoccupando diximus: nunc ad ipsius signi magnitudinem linguae plectro et calamo scribere accedamus.

Die igitur qui jam dictam elevationem ordine temporis praecedebat, terminata synaxi vespertinae celebritatis, non ita pleno, ut dignum erat, apparatu luminis, neque etiam festivo conventu ut dicebat turbae popularis, solvebat sol jam a curru flammeo ignivomos quadrupedes, ac fraterno amore sorori Cinthiae vicariam functionem praebebat; hacque vicissitudine alternante, aemula nox caeruleo circumamicta [Col. 0981D] peplo veniebat, Completoriisque completis tenebrarum horror jam lucernis egebat; ac quoniam quiescendi tempus jam venerat, monachorum singuli lectisternia petierunt custodibus in aula basilicae relictis. Qui more sibi solito lucernis nocturnis horis ardere suetis accensis, atque universis per tota aedis spatia cereis exstinctis, dum unus eorum post parvissimi intercapedinem temporis diligentiam templi observans rediisset, cereum ad sancti vestigia ardere solitum ac paulo ante exstinctum fuso [Col. 0982A] coelitus ignis candore reperit radiantem. Quem dum ab aliis aestimat illuminatum, iterato credit exstinguendum. Sic a singulis vicissim succedentibus tertio exstinctus, tertio nihilominus apparuit coelesti igne coruscus. Qua de re quod supererat in unum convenientes, ac singuli se eumdem exstinxisse memorantes, et qui ipsum reaccenderit conquirentes, ita eumdem denuo exstinguendum putaverunt, ut etiam carbonem qui ex filo remanserat emunctoriis digitis adimerent, probare volentes utrum rursus repetito luminis candore radiatilis appareret. Necdum quippe rem tanti miraculi pleniter agnoscebant: quamdam tamen animo sollicitudinem de hoc facto jam omnimodis capiebant. Qua de re dum ipsum cereum quarto reaccensum conspicerent, stupefacti, [Col. 0982B] imo perterriti, quod quasi temerario, ut ita dixerim, ausu eidem prodigio obviare exstinguendo tentavissent, ipsum toties evindicatum a lumine ipsi concesserunt. Quid multis? permissus est ejus esse juris, cujus virtutis majestate tantis vicibus apparuit invincibilis. Diu itaque super hac repentini novitate miraculi gaudio summo attoniti, tandemque dormitum euntes, stupidos oculos soporiferae tradiderunt quieti.

Jamque nox ipsa tanto illustrata lumine prope transierat, et aurora rubescente Matutinorum solemnitas propinquabat, cum interea custodes grabatis quibus quieverant surrexerunt, ac de cereis septem maximis qui ad caput viri Dei sub ipso mausolaeo intra cancellos sub conclavi positi stabant, duos gemino [Col. 0982C] candore flagrantes repererunt. Ex illo autem ad pedes positi quem paulo ante accendi viderant, unde isti ad caput statuti accensi fuerunt non dubitabant. Finitis vero Matutinorum solemniis, ac die jam clarescente, vulgata facti fama omne monachorum agmen in basilicam venit, atque summae, sanctae et individuae Trinitati excelsis laudibus vocibusque jubilantibus benedixit, missarum deinde solemnia pro ejusdem honore Patris ultra solitum devotissime implevit. Cujus inexplicabilis melodiae cantilenam diutius protelatam ego ipse qui haec qualiacunque sunt describo, coram positus et audivi auribus, et ignem oculis vidi, atque hos etiam versiculos in ipsis concentibus tanto pontifici dixi:

[Col. 0982D] Lumen in aethereo quam clarus haberis olympo
   Monstrati monachis, praesul Amande, tuis.
Da famulis ambire tuae consortia vitae,
   Ut valeant donis participare tuis.

Hoc igitur geminum divinorum beneficiorum munus, elevationem scilicet sacri corporis admirabilem, ac dationem ignis de coelo missi memorabilem, summo devotionis tripudio qui adfuere celebrarunt, atque ut a posteris eorum honoretur decreverunt, credentes levamen adepturos aeternum, qui ejus memoriam cum debita habuerint actione gratiarum.




[Col. 0983]
CARMEN DE CONFLICTU VERIS ET HIEMIS.
(Apud Oudinum de Script. eccl.)


[Col. 0983A] Conveniunt subito cuncti de montibus altis
Pastores pecudum, vernali luce sub umbra,
Arboreas pariter laetas celebrare camenas.
Omnes hic cuculo laudes cantare parabant.
Ver quoque florigero succinctus stemmate venit,
Frigida venit Hiems, rigidis hirsuta capillis,
His certamen erat cuculi de carmine grande.
Ver prior allusit ternos modulamine versus:

VER.

Opto meus veniat cuculus, charissimus aies,
Omnibus iste solet fieri gratissimus hospes,
Intret is modulans, rutilo bona carmina rostro.
Tum glacialis Hiems respondit voce serena;

HIEMS.

[Col. 0983B] Non veniat cuculus, nigris sed dormiat antris;
Iste famem secum semper portare suescit.

VER.

Opto meus veniat cuculus cum germine laeto,
Frigora depellat, Phoebo comes almus in aevum;
Phoebus amat cuculum, crescenti luce serena.

HIEMS.

Non veniat cuculus, generat qui forte labores,
Praelia congeminat, requiem disjungit amaram;
Omnia disturbat: pelagi terraeque laborant.


VER.


Quid tu, tarda Hiems, cuculo convicia cantas?
Qui torpore gravi tenebrosis tectus in antris,
[Col. 0983C] Post epulas Veneris, post stulti pocula Bacchi.

HIEMS.

Sunt mihi divitiae, sunt et convivia laeta,
Est requies dulcis, calidus est ignis in aede;
Haec cuculus nescit, sed perfidus ille laborat.

[Col. 0984A] VER.

Ore refert flores cuculus, et mella ministrat,
Aedificatque domos, placidas et navigat undas,
Et generat soboles, laetos et vestiet agros.

HIEMS.

Haec inimica mihi sunt, quae tibi laeta videntur:
Sed placet optatas gazas numerare paratas;
Et gaudere cibis, simul et requiescere semper.

VER.

Quis tibi, tarda Hiems, semper dormire parata,
Divitias cumulat, gazas, vel congregat ullas:
Si ver aut aestas tibi nulla, vel ante laborat?

HIEMS.

Vera refers, illi nunquam mihi multa laborant;
Sunt etiam servi, nostra ditione subacti,
[Col. 0984B] Jam mihi servantes domino quaecunque laborant.
Non illis dominus, sed pauper inopsque superbus,
Nec te jam poteris per te tu pascere tantum,
Ni tibi quis veniat cuculus, alimonia praestet.
Tunc respondit ovans, sublimi a sede Palaemon.

PALAEMON

Et Daphnis pariter, pastorum et turba piorum:
Desine plura, Hiems, rerum tu prodigus atrox;
Et veniat cuculus, pastorum dulcis amicus;
Collibus in nostris erumpant germina laeta;
Pascua sit pecori, requies et dulcis in arvis;
Et virides rami praestent umbracula fessis.
Uberibus plenis veniantque ad mulctra capellae;
[Col. 0984C] Et volucres varia Phoebum sub voce salutent.
Quapropter citius cuculus nunc ecce venito,
Tum jam dulcis amor, cunctis gratissimus hospes.
Omnia te exspectant, pelagi tellusque salutant:
Salve, dulce decus cuculus, per saecula salve.




[Col. 0983]
EPITAPHIUM PIPPINI ET DROGONIS Caroli Calvi filiorum, qui, Miloni ad erudiendum commissi, ipso pueritiae tempore diem clauserunt.
(Apud Mabill. Acta SS. ord. Bened., sect. IV.)


[Col. 0983D] Quisque videns nostras solerti corde figuras,
   Perspice quam subito defluat orbis bonos.
Rege sati fuimus, nomen qui nomine duxit
   De Magni Magnus, de Karoli Karolus,
Nec licuit totum vitae complectier annum,
   Sed rapuit nostras debita mors animas.
[Col. 0984D] Si genitor nostram dignaris visere tumbam,
   Rex nostros obitus ne doleas petimus.
Terris sublati, placida regione locati,
   Cum sanctis requie perpetua fruimur.
Vos nostri memores felices este parentes.
   Hoc Pippinus ego posco, simulque Drogo.




ANNO DOMINI DCCCLXV.
SANCTUS REMIGIUS LUGDUNENSIS EPISCOPUS.




[Col. 0985]
NOTITIA HISTORICA IN REMIGIUM.
(Ex Gall. Christ., et Fabric. Bibl. med. et inf. Lat.)

[Col. 0985A] Sanctus Remigius, sacri palatii Lotharii imperatoris summus capellanus, synodo Valentinae III an. 855 praefuit; Tullensi apud Saponarias, an. 859; Lingonensi item adfuit, praesente Carolo Calvo rege, ut est apud Flodoardum ex Hincmari ep. lib. III Hist., cap. 161. Subscribit quoque concilio Tullensi II, an. 860; Suessionensi III, an, 866; in qua synodo nomen apposuit, cum aliis episcopis, privilegio monasterii Solemniacensis. Cabilonensi, an. 873, cum Leuboino, chorepiscopo Lugdunensi, interest anno 3 Caroli Calvi in Burgundia regnantis post mortem Lotharii nepotis sui, ut est in chartulario S. Marcelli. At vero in ejusdem imperatoris diplomate commendatur Remigius et »sancta Lugdunensis Ecclesia ditissima, rebus late florentissima, ac religione praeclarissima.« Confirmat autem fundationem abbatiae monialium S. Andochii Augustodunensis an. 858, atque ex veteri tabula liquet sub an. 868 congregationem canonicorum in basilica S. Irenaei constituisse et S. Justi sodales in saecularem ordinem [Col. 0986A] reduxisse. Recensetur et in notitia monasterii S. Benedicti Saxiaci, tum apud Flodoardum in Historia; Lupum Ferrariensem, epist. 112; Baronium et Raynaudum in Sanctis Lugdunensibus. Caeterum Maldonatus Remigium auctorem Commentariorum in Epistolas Pauli, qui S. Ambrosio tribuuntur, fuisse arbitratur, sed ejusce lucubrationis judicium relinquere aliis satius putamus. Hoc eodem tempore scripta est epistola nomine Lugdunensis Ecclesiae adversus Joannem Scotum, quae habetur tomo IV Bibliothecae Patrum. Ad meliorem vitam translatus V Kal. Novembris jacet in templo sancti Justi.

Exscripsit librum de tribus epistolis sub nomine Ecclesiae Lugdunensis; absolutionem quaestionis de generali per Adam damnatione; item librum alium de tenenda immobiliter Scripturae sanctae veritate. Exstant in auctoribus de Praedestinatione per Gilb. Manguinum editis, tom. I, part. II. Repetita sunt haec opera in tom. XV Bibliothecae Patrum Lugd., p. 666-718, ex qua eadem excepimus.




[Col. 0985]
SANCTI REMIGII, LUGDUNENSIS EPISCOPI, SUB NOMINE ECCLESIAE LUGDUNENSIS, DE TRIBUS EPISTOLIS LIBER.
(Bibl. vet. Patr. saec. IX.)
IN NOMINE DOMINI NOSTRI JESU CHRISTI, incipit libellus De Tribus quibusdam Epistolis venerabilium episcoporum, quid de earum sensu et assertionibus juxta catholicae veritatis regulam sentiendum sit. (G)*



PRAEFATIO
[Col. 0985B]

Quorumdam venerabilium virorum, »trium videlicet episcoporum ad Ecclesiam nostram, id est, Lugdunensem, Epistolae perlatae sunt;« ex quibus duae priores simpliciter et sinceriter de quadam profunda et perplexa quaestione, quae jam per aliquot annos inter plures multa et varia disceptatione vel etiam contentione versatur, »de veritate scilicet, divinae praescientiae et praedestinationis;« et quid ipsis videretur aperuisse et exposuisse videntur; et quid praefata Ecclesia nostra, Deo inspirante [Col. 0986B] atque auxiliante, de eadem re sentiat, ut eis vere et fideliter respondeatur, attentius flagitare et exigere noscuntur.

Quorum unus (Hincmarus), qui et in his tribus primus ponitur, etiam cujusdam miserabilis monachi, qui inquieta et insolenti praesumptione hujus quaestionis, vel potius scandali, excitator et exagitator exstitisse dicitur: Qualiter videlicet in »duobus episcoporum conciliis et auditus fuerit, et judicatus atque damnatus,« diligenter et breviter in epistola sua exposuit, atque digessit: et singulis ejus propositionibus [Col. 0987A] quid vel ab ipso, vel a caeteris, sive tunc objectum fuerit, sive usque hodie apud eos objiciatur, pariter exsecutus est.

Secundus autem (Pardulus) etiam quosdam qui adversus eum scripserint fere, sex numero memoravit. Nec tamen aliquem eorum ad rem de qua quaeritur, sufficienti ratione satisfecisse conquestus est.

Nam tertius (Rabanus), non ad Ecclesiam nostram, sed ad quemdam alium episcopum specialiter scripsisse, et quid de hac re illi tenendum sive docendum esset (sicut ei visum est) exposuisse et definisse cognoscitur.

Quae omnia cum legissemus, et prout Dominus dedit, sollicite et fideliter tractassemus, visum omnino [Col. 0987B] nobis est quod et interrogantibus, ut dictum est, venerabilibus viris, et ipsarum opinionum, quae tam laciniosae et involutae ponuntur necessitate cogente, necnon et simpliciorum atque ignorantium fratrum, quos talium quaestionum incerto fluctuare cognoscimus, perturbatione compulsi, nullatenus (qualem donare Dominus dignatus fuerit) responsionem fidei, non ex nostro sensu, sed ex Scripturarum sanctarum immobili veritate, et beatissimorum ecclesiasticorum Patrum fundatissima auctoritate, subtrahere debeamus, quatenus, inquantum Dominus opitulari dignatur, et nobis ipsis ex hujusmodi responsionis studio fidei firmitas augeatur, et aliis qui haec fortasse legere voluerint, quam fideliter divina veritas sit servanda, quam reverenter et obedienter paterna [Col. 0987C] auctoritas sequenda, diligentius et manifestius declaretur.



CAPUT PRIMUM. De prima, quae est Hincmari, epistola.

Primus igitur qui, ut supra diximus, miserabilis illius monachi et actum describit, et doctrinam redarguit, et damnationem exponit, postquam eum dixit ultro sibi praedicatoris nomen assumpsisse, atque ad barbaras et paganas gentes velut evangelizaturum perrexisse, his verbis seriem praedicationis ejus exsequitur dicens.


HINCMARUS.

»Alio praedicationem suam orsus initio quam Joannes, qui dixit: Poenitentiam agite, appropinquavit [Col. 0987D] enim regnum coelorum (Matth. III, 2);« et [Col. 0988A] quam Paulus qui docuit, »per visibilia visibilium et invisibilium cognoscere Creatorem (Col. I, 16),« coepit praedicare.

1. »Quia ante omnia saecula, et antequam quidquam faceret a principio Deus, quos voluit praedestinavit ad regnum, et quos voluit praedestinavit ad interitum.

2. »Et qui praedestinati sunt ad interitum, salvari non possunt; et qui praedestinati sunt ad regnum, perire non possunt.

3. »Et Deus non vult omnes homines salvos fieri, sed eos tantum qui salvantur. Et quod dicit Apostolus: Qui vult omnes homines salvos fieri (I Tim. II, 4),« illos dici omnes qui tantummodo salvantur.

[Col. 0988B] 4. »Christus non venit ut omnes salvaret, nec passus est pro omnibus, nisi solummodo pro his qui passionis ejus salvantur mysterio.

5. »Et postquam primus homo libero arbitrio cecidit, nemo nostrum ad bene agendum, sed tantummodo ad male agendum libero potest uti arbitrio.«


RESPONSIO.

Et caetera quae jam de aliis actis ejus non de doctrinae tenore exsequitur. [a 2Kb] Hoc itaque nobis licet ex parte incredibile videatur, quod videlicet gentibus ignorantibus Dominum praedicans, praetermittere potuerit, ut non eos primo omnium ad poenitentiam provocaret, nec eis inter creaturam et Creatorem rationabiliter discernere persuaderet, ut jam [Col. 0988C] non colerent, »neque servirent creaturae« per idololatriae errorem, »sed potius Creatori, qui est benedictus in saecula (Rom. I, 25);« sed quaestiones eis, etiam fidelibus et doctis difficillimas, de divinis judiciis et praedestinationis ac redemptionis mysterio proposuerit: tamen praetermittentes hujus rei tam absurdam et incongruam objectionem, magis credimus inter fideles vel etiam sacerdotes illarum partium talia movere et proponere potuisse, quibus magnarum et novarum rerum velut novus atque admirandus praedicator existimaretur, quam tantae eum fatuitatis et stultitiae exstitisse, ut imputetur omnium rerum divinarum penitus ignaris tam importune et praepostere talia ingessisse, quibus apud eos non audiendus, sed potius penitus ridendus, [Col. 0988D] et ab omnium auribus arcendus judicaretur.

[Col. 0989A] De praefatis autem quinque sententiis, quas vel praedicasse dicitur, vel etiam in conciliis, ubi audiendus ac dijudicandus admissus est proposuisse, ac defendere, ac confirmare voluisse asseritur, quid nostrae pusillitati juxta rationem verae fidei, divina inspirante pietate, videatur, non praecipiti et inconsiderata festinatione temere aliquid credimus definiendum, sed omni cura pietatis, devotissimo studio inveniendae ac tenendae veritatis fideliter quaerendum, et pulsandum, atque petendum: ut non humano errore, quod nobis videtur, sed quod ipsa veritas ostenderit, remota omni animositate et contentione, fideliter atque unanimiter sequamur. Quod ut, inquantum Deo adjuvante possumus, diligenter et fideliter possit fieri, illud primo in loco ponendum, [Col. 0989B] et vehementius, prout nunc pusillitatis nostrae memoriae occurrit credimus, commendandum, »septem quasdam esse regulas fidei« ex divinarum Scripturarum auctoritate evenientes, et a sanctis atque orthodoxis Patribus diligentissime commendatas, de praescientia scilicet et praedestinatione divina, quas et catholicus quisque fidelissime tenere debeat, et quicunque his contraria sapit non catholice sentire comprobetur



CAPUT II. REGULA PRIMA. Praescientia et praedestinatio Dei sempiterna et incommutabilis.

Harum ergo prima est ut omnino firmissime ac fidelissime teneamus »quia omnipotens Deus nihil ex [Col. 0989C] tempore praescierit vel praedestinaverit: sed sicut ipse absque ullo initio aeternus et incommutabilis est, ita et ejus praescientia, ac praedestinatio sempiterna, atque incommutabilis sit.« Nulla enim Deo nova voluntas, nullum novum consilium, nulla nova dispositio, nullum novum judicium, quasi ex aeterno apud ipsum et in ipso non fuerit, sed postmodum esse coeperit. Nihil namque ejus divinitati est accidens, nihil in ejus deitate potest augeri, vel minui, aut mutari. Et ideo quidquid praescivit, aeternaliter praescivit; quidquid praedestinavit, procul dubio aeternaliter praedestinavit. Ad hanc fidem nos Scriptura Sancta instruit atque informat, dicens: »Deus aeterne, qui occultorum es cognitor, qui nosti omnia antequam fiant (Dan. XIII, 42).« Et ipse omnipotens [Col. 0989D] Deus cum de se ipso testatur et dicit: »Ego enim Dominus, et non mutor (Mal. III, 6).« Et hanc praedestinationis suae aeternitatem etiam alio loco per prophetam ostendit, dicens: »Ego Dominus locutus sum, et feci (Ezech. XVII, 24),« id est quod nunc per prophetam »locutus sum,« longe postea suo tempore facturum in me praedestinationis aeternitate jam »feci,« nec apud me adhuc exspectatur futurum, quod in mea immobili dispositione constat esse jam factum. Ut autem hoc omnipotens Deus diceret, per prophetam praemiserat supra similitudinem duarum arborum, in figura scilicet duorum populorum, id est Judaeorum et gentium: quarum unam se dicit ex sublimi humiliasse et ex viridi siccasse, alteram ex [Col. 0990A] humili exaltasse et ex arida frondentem fecisse, ita dicens: »Et scient omnia ligna regionis, quia ego Dominus humiliavi lignum sublime, et exaltavi lignum humile: et siccavi lignum viride et frondere feci lignum aridum;« et continuo subjungens: »Ego Dominus locutus sum et feci (Ezech. XVII, 24).« Id est quod nunc sum per prophetam locutus, et quod apud homines adhuc sum facturus, in aeterna praedestinatione jam feci; videlicet utrumque (id est) misericordiam, et judicium suum; et sicut Apostolus dicit, »bonitatem et severitatem« suam in utriusque populi vel dejectione, vel exaltatione aeternaliter praedestinata ostendens, illum justo judicio humiliat, et arefacit: hunc autem gratuita misericordia in saecula exaltat et virere facit. Quid ergo evidentius [Col. 0990B] et dilucidius de utriusque partis, id est tam electorum quam reproborum praedestinatione quaeri potest? Cum et unius per infidelitatem ariditas, et alterius per fidem viriditas aeterno Dei judicio in aeterna ejus praedestinatione declaratur praedestinata. Tale est et illud apud eumdem Ezechiel prophetam quantum ad partem pertinet reproborum, ubi omnium impiarum gentium, et populo Dei inimicarum, id est paganorum, Judaeorum, et aereticorum, et maxime Antichristi, et eorum qui cum illo Ecclesiam Dei persecuturi sunt sub figura Gog et Magog aeternus praenuntiatur interitus: et statim propheta subjungit, dicens: »Ecce venit, et factum est, ait Dominus Deus (Ezech. XXXIX, 8),« id est quod apud homines tam longo post tempore [Col. 0990C] est venturum, et quod tam longo post tempore est futurum, apud me in aeterna praedestinatione, non adhuc venturum est, sed jam venit, nec adhuc futurum est, sed jam factum est, hoc et Psalmista in utramque partem et electorum videlicet et reproborum, id est aeterno Dei judicio, et illos misericordiae, et istos perditioni praedestinatos ostendens, distincte, et manifeste de electis dicit: »Misericordia autem Domini ab aeterno, et usque in aeternum super timentes eum (Psal. CII, 17);« de reprobis vero: »Quoniam qui elongant se, iniquitate peribunt; perdidisti omnes, qui fornicantur abs te (Psal. LXXII, 27).« Id est »qui elongant se abs te,« quantum ad ipsos pertinet, adhuc suo tempore, videlicet extremo judicio peribunt. Quantum autem ad praedestinationem [Col. 0990D] aeterni judicii tui, tu eos jam perdidisti. Hanc immobilitatem consilii et judicii divini docet nos Apostolus intelligere, ubi juramentum Dei interponitur. Sicut illud est quod de haeredibus fidei Abrahae ad ipsum Abraham jurasse eum explanat, dicens: »Abrahae namque promittens Deus, quoniam neminem habuit, per quem juraret majorem, juravit per semetipsum, dicens: Nisi benedicens benedicam tibi et multiplicans multiplicabo te? (Hebr. VI. 13, 14; Gen. XXII, 16, 17.)« Et paulo post: »In quo abundantius, inquit, volens Deus ostendere pollicitationis haeredibus immobilitatem consilii sui interposuit jusjurandum ut per duas res, quibus impossibile est mentiri Deum, fortissimum solatium [Col. 0991A] habeamus, qui confugimus ad tenendam propositam nobis spem (Hebr. VI, 17, 18).« Sicut ergo in parte electorum, qui sunt divinae pollicitationis et promissionis haeredes, per jusjurandum voluit Deus ostendere immobilitatem consilii sui, id est immutabilem dispositionem aeternae praedestinationis suae juxta expositionem Apostoli, ita et in parte reproborum, ubi interponitur jusjurandum Dei, nihil aliud ostenditur nisi immobilitas atque immutabilitas aeterni consilii et praedestinationis ejus in damnatione et perditione ipsorum, ostendit namque eos omnipotens Deus reprobos, cum de eis dicit: »Ipsi vero non cognoverunt vias meas (Psal. XCIV, 11),« ostendit eos immobili consilio suo, id est immutabili praedestinatione judicii sui aeternae damnationi, et [Col. 0991B] perditioni esse praeordinatos, cum statim subjungit: »Quibus juravi in ira mea, si introibunt in requiem meam (Ibid., 11).« Quod si quis putat de illis tantummodo reprobis, qui educti ex Aegypto per Moysen, et per quadraginta annos in deserto semper [a 3Kb] rebelles et increduli exstiterunt, quorum etiam cadavera in eodem deserto prostrata sunt, esse intelligendum; et non potius in eorum speciali damnatione et perditione omnium generaliter reproborum interitum figuratum; audi Apostolum terribiliter et veraciter dicentem: »Omnia autem haec in figura contingebant illis: scripta sunt autem ad correptionem nostram, in quos fines saeculorum devenerunt (I Cor. X, 11).« Et alio loco: »Festinemus ergo, inquit, ingredi in illam requiem, ut ne in idipsum [Col. 0991C] quis incidat incredulitatis exemplum (Hebr. IV, 11).«

Hanc veritatem et immobilitatem divinae praedestinationis, in qua Deus judicia sua futura jam fecit, et B. propheta Isaias mirabiliter ostendit; et B. Augustinus veraciter et breviter exponit, dicens: [Qui enim certis et immutabilibus causis omnia futura praedestinavit, quidquid facturus est fecit. Nam et per prophetam dictum de illo est: »Qui fecit quae futura sunt (Isa. XLV, 11, sec. LXX)].« Unde etiam alio loco idem doctor verissime de ipso dicit: [Neque enim sicut hominem, Deum cujusquam facti [Col. 0992A] sui poenitet, cujus est omnibus omnino rebus tam fixa sententia, quam certa praescientia.] Utrumque ergo apud illum aeternum, utrumque immutabile est, cum de omnibus omnino rebus, tam bonis quam malis, quae fiunt in mundo aeternaliter ante mundum, et praenoscendo certa est ejus praescientia, et judicando fixa sententia. Hanc immobilitatem praescientiae et praedestinationis Dei ante tempora manentem, et omnia temporalia ordinantem, etiam beata Judith, victoriam de Assyriis inimicis populi Dei postulans, mirabiliter et breviter in oratione sua Deo confitetur, dicens: »Tu enim fecisti priora, et illa post illa cogitasti, et hoc factum est quod ipse voluisti, et tua judicia in providentia tua posuisti (Judith. IX, 4, 5).«---»Fecisti, inquit, priora, et [Col. 0992B] illa post illa cogitasti;« non quod in Deo volutabilitas et varietas decedentium et succedentium cogitationum credenda sit, sed quia omnia quae in rebus creatis praecedunt atque succedunt, ille uno et aeterno intuitu immutabiliter cernit, incomprehensibiliter comprehendit. »Et tua, inquit, judicia in providentia tua posuisti,« id est, judicia tua, quae exerces in mundo, in providentia tua posuisti etiam ante mundum: et quidquid temporaliter fieri voluisti, in aeterno consilio tuo intemporaliter statuisti. Novit enim omnipotens Deus creare nova sine novitate aliqua voluntatis: novit et quiescens agere et agens quiescere. Potest ad opus novum non novum, sed sempiternum adhibere consilium. Et ideo cum se aliud atque aliud cogitasse dicit, non ipse, quod absit, [Col. 0992C] mutabilitate aliqua variatur, sed erga mutabilitatem nostram diversis modis immutabilis et non diverso consilio operatur. Unde et beatus apostolus Jacobus de illo dicit: »Apud quem non est transmutatio, nec vicissitudinis obumbratio (Jac. I, 17).« Et liber Ecclesiasticus in ejus laudibus loquitur, dicens: »Domino enim antequam crearentur, omnia fuerunt agnita. Similiter et post perfectum respicit omnia (Eccli. XXIII, 29);« et iterum: »A saeculo et usque in saeculum respicit, et nihil est mirabile in conspectu ejus (Eccli. XXXIX, 25).«



CAPUT III.
[Col. 0993A]

REGULA SECUNDA. Omnia aeternae praescientiae et ordinationi ejus immobiliter subsunt.

Secunda regula divinae praescientiae et praedestinationis est: »Nihil omnino esse, aut fuisse, aut futurum esse posse in operibus Dei, quae sive in condendis, sive in regendis, sive in consummandis vel finiendis creaturis agit, quod non ipse in suo aeterno consilio atque judicio et veraciter praescierit, et immobiliter praeordinaverit. Atque ita omne quod temporale est, intemporaliter sua praescientia et praedestinatione praecedit. Et omne quod in ejus aeterna praescientia et praedestinatione dispositum est, etiam [Col. 0993B] in rebus esse potest. Quidquid vero ibi dispositum non est, nunquam et nusquam esse potest; nihil enim temere vel fortuito, sed omnia aeternae suae sapientiae consilio et ratione facit.« Unde in ejus laudibus verissime dicitur: »Omnia in sapientia fecisti (Psal. CIII, 24).« Praecessit enim ejus sapientia aeternaliter omnia quae in creaturis facta sunt, vel fiunt, sive futura sunt temporaliter. Verbi gratia, praescivit esse mundum futurum, et praedestinavit se esse facturum; praescivit hominem creandum, et praedestinavit se esse creaturum: praescivit humanum genus per hominem primum lapsum unigeniti Filii sui sanguine redimendum, et praedestinavit se esse redempturum. »Redemptionem enim misit populo suo (Psal. CX, 9).« Et veraciter ipsi cantatur: [Col. 0993C] »Redemisti in brachio tuo populum tuum (Psal. LXXVI, 16).« Praescivit electos suos ad aeternum regnum suum esse venturos; praescivit etiam reprobos in aeternum supplicium tradendos. Et hoc totum quia plenum est misericordia, plenum justitia, praedestinavit se misericordia et judicio suo esse facturum; apud quem est, juxta Apostolum, »aeterna bonitas et severitas (Rom. XI, 22),« et cui digne a fidelibus dicitur: »Misericordiam et judicium cantabo tibi, Domine (Psal. C, 1).« Unde constat omnino quod in utramque partem, electorum videlicet et reproborum, nisi eorum vel glorificationem, vel damnationem justissimam, [a 1Kb] praescientia et praedestinatio divina praecederet, nunquam in eis fieri atque adimpleri posset. Sicut nihil omnino in operibus divinis [Col. 0993D] esse potest quod non ibi praecesserit. Ad hoc mirabiliter et sublimiter insinuandum pertinet quod de aeterno et unigenito Verbo Dei evangelista dicit. [Col. 0994A] »Quod factum est, in ipso vita erat (Joan. I, 3),« id est omne quod a Verbo et per Verbum Dei »factum est« temporaliter, jam antequam fieret, aeternaliter in eodem Verbo Dei »vita erat«: quia videlicet ipsum Verbum Dei vivens, vita est, et viva sapientia, et viva ratio, et vivum consilium, quo omnia suis modis et suo ordine fieri potuerunt.


REGULA TERTIA. In operibus Dei omne praescitum est praedestinatum.

Tertia regula divinae praescientiae et praedestinationis est, »quia in operibus omnipotentis Dei non sunt alia praescita et alia praedestinata, sed quidquid ibi est praescitum, quia totum est bonum et justum, sine dubio est etiam praedestinatum; et quidquid praedestinatum, utique et praescitum, quia praedestinatio [Col. 0994B] sine praescientia esse non potest.« Quantum igitur ad ipsa opera divina pertinet, sive dicantur praescita, sive dicantur praedestinata, tantumdem valet, et eamdem exprimit immobilem firmitatem. Inde est quod Apostolus quodam loco praescientiam Dei praedestinationem ejus intelligi voluit, ubi ait: »Non repulit Deus plebem suam, quam praescivit (Rom. XI, 2).« Si enim praescisset tantummodo, et non praedestinasset, nequaquam eam plebem suam fecisset, sed quia ita praescivit, ut eam verissime ipsa praescientia praedestinaret, quid est aliud quod eam praescivit, nisi quia vere et immutabiliter praedestinavit? Sic ergo in praeordinatione electorum ad vitam, et in praeordinatione reproborum ad mortem, quia utrumque justum opus Dei est, sicut Psalmista [Col. 0994C] testatur, dicens: »Justus Dominus in omnibus viis suis et sanctus in operibus suis (Psal. CXLIV, 17),« nec praescientia ejus sine praedestinatione nec praedestinatio sine praescientia intelligi potest, quia istud justum est, et rectum opus suum, et vere praescivit, et praesciendo juste praedestinavit.


REGULA QUARTA. Bona opera principaliter Dei sunt, sed et ipsius creaturae. Mala solius creaturae ideo praescita. non praedestinata.

Quarta regula est ejusdem praescientiae et praedestinationis quod: »Haec duo in operibus rationalis creaturae et distincte et conjuncte intelligi possunt, quia scilicet ejusdem creaturae opera alia sunt bona, [Col. 0994D] alia mala. Et quia bona opera ita sunt ipsius creaturae, ut sint omnino, [b 1Kb] principaliter et veraciter opera Creatoris, »qui operatur in ea et velle et perficere [Col. 0995A] »pro bona voluntate (Phil. II, 13),« rectissime tanquam vere divina, id est divinitus inspirata, et gesta, et praescita, et praedestinata debent intelligi. Mala vero opera ejusdem creaturae, quia ipsius tantummodo sunt, et ex ejus vitio, non ex Dei voluntate, vel operatione procedunt, praescita a Deo dici possunt, praedestinata non possunt.« Quia ita est ille certissime praescius omnium futurorum, et bonorum scilicet et malorum, ut nunquam esse possit praedestinator, sicut nec auctor malorum; praescivit itaque Deus et praedestinavit rationalis creaturae suae omnia bona, sicut Apostolus dicit: »Nam quos praescivit, et praedestinavit conformes fieri imaginis Filii sui (Rom. VIII, 29);« et iterum: »Sed loquimur Dei sapientiam in mysterio absconditam, quam praedestinavit [Col. 0995B] Deus ante saecula in gloriam nostram (I Cor. II, 7).« Mala vero opera et mala merita ejusdem creaturae praescivit tantummodo, non praedestinavit: sicut Psalmista ex persona humani generis inter labores et pericula vitae mortalis gementis, et ad Deum redire conantis, ipsi omnipotenti Deo humiliter confitetur, dicens: »Intellexisti cogitationes meas de longe, semitam meam et funiculum meum investigasti; et omnes vias meas praevidisti (Psal. CXXXVIII, 2).« Quid est enim »omnes vias meas praevidisti,« nisi omnes vias meas, utique malas, non solum praesentes vidisti, sed etiam futuras, antequam eas ambularem, praevidisti? Cui etiam alio loco Scriptura dicit: »Qui nosti omnia antequam fiant (Dan. XIII, 42),« utique non solum bona, sed etiam mala.



CAPUT IV.
[Col. 0995C]

REGULA QUINTA. Praedestinatio Dei nulli necessitatem ad malum imponit. Notent Calvinistae.

Quinta regula est divinae praescientiae et praedestinationis quod »omnipotens Deus eadem praescientia et praedestinatione sua ita quosdam malos in sua iniquitate et impietate et praescierit perseveraturos, et ob hoc juste praedestinaverit perituros, ut ex ipsa certa praescientia et justa praedestinatione sua nulli necessitatem imposuerit, ut malus esset et aliud esse non posset.« Hoc enim si fecisset, quod absit de ejus bonitate sentire [a 1Kb] , ipse esset utique auctor malorum, quae suae potestatis violentia fieri compulisset. Quod quam horrendae sit blasphemiae dicere vel cogitare, [Col. 0995D] omnis pius fidelis intelligit: suo ergo vitio impii et iniqui in malis suis pertinaciter perseverant, non aliquo Dei praejudicio, qui quotidie omnes ad poenitentiam vocat, et ad salutem invitat, et conversis ad se misericordiae suae sinum pandit, et incessanter declinari a malis et fieri bona hortatur et admonet, dicens: »Declina a malo, et fac bonum (Psal. XXXVI, [Col. 0996A] 27);« et iterum: »Quaerite bonum et non malum ut vivatis, et erit Dominus exercituum vobiscum, sicut dixistis (Amos. V, 14);« et alio loco: »Convertimini ad me, et convertar ad vos, dicit Dominus exercituum (Zach. I, 3);« et rursum in Psalmo: »Laetetur cor quaerentium Dominum, quaerite Dominum et confirmamini, quaerite faciem ejus semper (Psal. CIV, 3).« Unde et in ejus laudem digne canitur: »Sperent in te omnes qui noverunt nomen tuum, quoniam non dereliquisti quaerentes te, Domine (Psal. IX, 11).«

Non ergo ille tantae bonitatis et pietatis Pater quemquam impellit aut compellit ad malum opus agendum vel in malo opere permanendum; tamen vere constringit et compellit judicio suo in malis perseverantes [Col. 0996B] ad justum supplicium luendum. Et ibi ergo bonus, quia neminem vult malum esse; et hic justus, quia nullum iniquum et impium permittit impunitum esse: nusquam autem malus, qui malorum tantummodo ultor, nunquam auctor existit. Hoc enim nobis de illo Scriptura diligentissime commendat, dicens: »Nemini mandavit impie agere, et nemini dedit spatium peccandi (Prov. XIX, 3);« et iterum de his qui putant se Deo impellente peccare: »Stultitia, inquit, hominis supplantat gressus illius, et contra Deum servet animo suo (Prov. XXIX, 3).« Et alio loco: »Iniquitates suae capiunt impium, et funibus peccatorum suorum constringitur (Prov. V, 22).« Unde et beatus Jacobus apostolus omnem fidelem ab hac insania coercens et ad veram pietatis scientiam reducens sollicite admonet, dicens: »Nemo, cum tentatur, dicat [Col. 0996C] quoniam a Deo tentatur; Deus enim intentator malorum est, ipse autem neminem tentat: unusquisque autem tentatur a concupiscentia sua abstractus et illectus; dein concupiscentia, cum conceperit, parit peccatum: peccatum vero cum consummatum fuerit, generat mortem.« Igitur omnipotens Deus praescientia sua erga reprobos praevidit, quod verum est: eos scilicet, non suo impulsu, sed proprio vitio in impietatibus perseveraturos. Praedestinatione sua statuit, et decrevit, quod justum est, eosdem videlicet aeterno supplicio perituros. Haec etenim mala, id est, non ea quae ipsi volentes faciunt, sed quae pro malis factis suis nolentes patientur, et praedestinavit illis Deus justitia sua et omnino illaturus est justo judicio [Col. 0996D] suo. Qui verissime talibus comminatur, dicens: »Congregabo super eos mala, et sagittas meas complebo in eis (Deut. XXXII, 23);« et iterum: »Adducam super eos mala, annum visitationis eorum (Jer. XXXII, 12).« [Reddet enim omnino Deus, ut beatus Augustinus sincerissime et lucidissime docet, et mala pro malis, quoniam justus est; et bona pro malis, quoniam bonus est; et bona pro bonis, quoniam [Col. 0997A] bonus et justus est. Tantummodo mala pro bonis non reddet, quoniam injustus non est. Reddit ergo mala pro malis, poenam pro injustitia. Et reddit bona pro malis, gratiam pro injustitia, et reddit bona pro bonis, gratiam pro gratia.] Qui ergo haec audit, quid habet unde conqueratur? Aut quid ei restat: nisi ut terrore justi judicii Dei, quo perseverantes in malis suis punire decrevit, ipse a malis corrigatur, ne cum illis qui incorrigibiles permanent, puniatur. Ita timor justi judicii Dei erga iniquos, et impios puniendos, nemini omnino est noxius, sed illis, qui per eum corriguntur verissime probatur esse salubris.



CAPUT V. REGULA SEXTA. Ex re etiam sine verbis intelligenda in Scripturis praescientia et praedestinatio nulla bona opera ex nobis, sed ex Deo, ipsaque praedestinata (Rom. VIII, 29).
[Col. 0997B]

Sexta regula est divinae praescientiae et praedestinationis: »Ut in divinis Scripturis nequaquam hoc pueriliter quaeratur, vel exigatur, ut ibi solummodo intelligatur divina praescientia, vel praedestinatio: ubi haec ipsa nomina praescientiae, et praedestinationis, expresse et proprie posita inveniuntur: sicut eo loco, ubi Apostolus dicit: »Nam quos praescivit et praedestinavit conformes fieri imaginis Filii divinae sui.« Sed ubicunque res ipsa ejusdem praescientiae, et praedestinationis certissime posita, legitur, praescientiam, et praedestinationem ipsam intelligendam [Col. 0997C] esse minime dubitemus.« Nam si proprietates ipsorum nominum requiramus nusquam in illis testimoniis propheticis, quae pro ipsius praescientiae, et praedestinationis commendatione in Epistola ad Romanos assumit, et proponit Apostolus, vel praescientia, vel praedestinatio nominatur; et tamen res ipsa in eis tam clare, et perspicue demonstratur, ut de ea nemini fidelium liceat dubitare.

Primum: Namque ipsorum testimoniorum est, »Quia major serviet minori.« Secundum: »Jacob dilexi, Esau autem odio habui (Gen. XXV; Rom. IX, 13; Mal. I).« Tertium: »Miserebor cui miserebor, et misericordiam praestabo, cui misericors fuero (Exod. XXXIII, 19).« Quartum: »Dicit enim Scriptura Pharaoni, quia in hoc ipsum excitavi [Col. 0997D] te, ut ostendam in te virtutem meam et annuntietur nomen meum in universa terra (Exod. IX, 16; Rom. IX, 17).« Et sic ex ordine caetera usque ad eum locum ubi ait: »Conclusit enim Deus omnia sub peccato, ut omnium misereatur (Rom. XI, 32).« In quibus omnibus, ut dictum est, nusquam nomen praescientiae, nusquam praedestinationis sonat. Et tamen ipsa fidei religione compellimur credere Apostolo haec omnia de praescientia et praedestinatione utriusque partis tam electorum videlicet, quam reproborum, illorum ad salutem, istorum ad damnationem intelligenti atque docenti. Quae ille tanta auctoritate et firmitate proponit, ut quidquid paulo superius ante haec testimonio de aeterno Dei proposito, [Col. 0998A] praescientia, et praedestinatione, vocatione et electione, justificatione, et glorificatione docuerat, et quod postea de Gentium salute et Judaeorum obcaecatione commemorat, eisdem ipsis testimoniis sufficienter atque evidenter se demonstrasse, et comprobasse credi velit.

Tale est et illud, quod ex verbis ejusdem Apostoli beatus Augustinus ad probandam, et commendandam divinam gratiam et praedestinationem proponit, dicens (de Praedest. Sanct., cap. 10): [Quod ergo ait Apostolus: »Ipsius enim sumus figmentum, creati in Christo Jesu, in operibus bonis« (Eph. II, 10), gratia est; quod autem sequitur et dicit: »Quae praeparavit Deus ut ambulemus in illis (Ibid.),« praedestinatio est.] Certe enim neque in hoc testimonio [Col. 0998B] apostolico nomen gratiae, vel praedestinationis sonat; et tamen res ipsa gratiae et praedestinationis manifestissime comprobatur. Quae enim manifestior res gratiae, quam quod ex nobis nulla bona opera habemus? sed ipsius, id est »Dei sumus« speciale »figmentum creati in Christo Jesu in operibus bonis.« Et quae evidentior res praedestinationis, quam quod haec ipsa bona opera, non solum in praesenti per gratiam suam nobis donavit, sed etiam in aeterna praedestinatione sua: »Praeparavit Deus, ut in illis ambulemus.« [Caveamus itaque, ut beatus Hieronymus quodam loco admonet, in Scripturis superstitiosam intelligentiam: Et hanc apostolicam auctoritatem, qua non nomina, sed res ipsas divinae praescientiae et praedestinationis suo exemplo nobis quaerendas, [Col. 0998C] et tenendas docuit quantum possumus firmissime, et fidelissime, tam in evangelicis, et apostolicis, quam etiam in propheticis dictis sequamur.]



CAPUT VI. REGULA SEPTIMA. Electorum nullus perire potest. De reprobis nullus salvatur. Cur salvari non possunt reprobi. De parvulis.

Septima regula est ipsius divinae praescientiae et praedestinationis: »Ut neque de electis Dei ullum perire posse credamus, neque de reprobis aliquem salvari ullatenus existimemus.« Non quia non possunt homines de malo ad bonum commutari, et de [Col. 0998D] malis et pravis, boni ac recti fieri, sed quia in melius mutari noluerunt, et in pessimis operibus usque in finem perseverare voluerunt: nec possunt ullo modo pertinere ad sortem electorum, qui magis elegerunt permanere in malitia iniquitatum et impietatum suarum. Hoc enim pessimum et nefarium malum quod est nolle ad Deum converti; neque de malo ad bonum commutari, sed »secundum duritiam et impoenitentiam cordis sui thesaurizare sibi iram in die irae et revelationis justi judicii (Rom. II, 5),« ille in eis aeterna sua praescientia verissime praevidit futurum, qui omnino falli non potest. Et quia hoc verissime praescivit, juste omnino tales perditioni aeternae praedestinavit.

[Col. 0999A] Quod ergo non possunt salvari, eorum est vitium, quia nolunt, non Dei (quod absit) aliqua iniquitas, qui erga illos et verax semper exstitit in praescientia sua, et justus in judicio suo. Licet sit et aliud genus reproborum in innumerabilibus videlicet millibus parvulorum, qui nec aetatem nec sensum ad aliquid boni agendum unquam acceperunt, sed in sola originalis peccati, quae per unum hominem in mundum intravit, damnatione perierunt. De quibus quid aliud dicendum, nisi quod et in eorum reprobatione atque interitu omnipotens Deus justus est, in quibus non naturam bene a se conditam, sed culpam male admissam, et in eos originaliter transfusam justa ultione damnavit.

Hoc ita esse, hoc est, neminem de electis perire [Col. 0999B] posse ipse Dominus ostendit, dicens: »Oves meae vocem meam audiunt, et ego cognosco eas et sequuntur me. Et ego vitam aeternam do eis, et non peribunt in aeternum, et non rapiet eas quisquam de manu mea. Pater meus quod dedit mihi majus omnibus est, et nemo potest rapere de manu Patris mei (Joan. X, 27, 28, 29).« Istae oves, quae ut ipsa veritas testatur, non peribunt in aeternum, et quas nemo potest rapere de manu Patris et Filii, alio loco appellantur pusilli Dei. De quibus similiter ipse Dominus dicit: »Sic non est voluntas ante Patrem vestrum ut pereat unus de pusillis istis (Matth. XVIII, 14).« Quibus etiam alio loco ait: »Nolite timere, pusillus grex, quia complacuit Patri vestro dare vobis regnum (Luc. XII, 32).« et iterum: »Capillus de [Col. 0999C] capite vestro non peribit (Luc. XXI, 18).« Item quod reprobi non propter praescientiam et praedestinationem Dei veraciter praescientis, et juste damnantis, sed propter obstinatam et indomabilem malitiam suam nullatenus possint salvari, idem Dominus ostendit loquens talibus, et dicens: »Sed vos non creditis, quia non estis ex ovibus meis (Joan. X, 26);« et iterum: »Propterea vos non auditis, quia ex Deo non estis (Joan. VIII, 47).« Similiter et per prophetam de talibus comminatur, dicens: »In consilio populi mei non erunt, et in Scriptura domus Israel non scribentur, nec terram Israel ingredientur (Ezech. XIII, 9).« Videlicet sicut vere de coetu electorum ejecti, et de libro vitae deleti, et de terra viventium penitus alienati: de his et Apostolus consonanter [Col. 0999D] verbis evangelicis loquitur, dicens: »Quod si etiam opertum est Evangelium nostrum, in his qui pereunt est opertum; in quibus Deus hujus saeculi excaecavit mentes infidelium, ut non fulgeat illuminatio Evangelii gloriae Christi (III Cor. IV, 3, 4).« De quibus etiam alio loco dicit: »Non enim omnium est fides;« et: »Non omnes obediunt Evangelio (Rom. X, 16),« quia ergo tales sunt, et tales usque in fidem perdurant; merito utique et praescientia Dei mali praesciti sunt, et praedestinatione Dei juste reprobati atque damnati; probet ergo seipsum homo, ut ex quotidiano profectu, sive defectu vitae suae, utrum magis ad societatem electorum, an (quod absit) ad societatem reproborum propinquare se sentiat, apud [Col. 1000A] se sollicitus perspiciat, et inquirat, oretque fideliter, et perseveranter quantum potest, ut eum omnipotens Domini misericordia, et ab aeterna damnatione eripi, et in electorum suorum jubeat grege numerari: [quia licet, ut beatus Gregorius dicit (Dialog. lib. I, c. 8), obtineri nequaquam possint quae praedestinata non fuerint, ipsa tamen perennis regni praedestinatio ita est ab omnipotente Deo disposita, ut ad hoc electi ex labore perveniant, quatenus postulando mereantur accipere, quod eis omnipotens Deus ante saecula disposuit donare.]



CAPUT VII. De Dei praescientia.

Haec ita esse quae, prout Dominus dedit, septem titulis distincta, atque, digesta, tam nobis, quam [Col. 1000B] caeteris qui legere voluerint juxta regulam verae fidei de praescientia et praedestinatione divina, velut regulariter proposuimus agnoscenda, atque tenenda non ex nostro sensu aliquid praesumentes, sed Scripturae sanctae auctoritatem fideliter atque humiliter sequentes: haec, inquam, ita esse, et ita antiquae Ecclesiae auctoritate, et sanctorum Patrum fidelissima institutione tenta et tradita necessarium omnino duximus; ut etiam eorumdem sanctorum Patrum verbis, et definitionibus breviter aperteque propositis ad confirmationem legentium attentius commendare, ac declarare studeamus.

In libro cujus titulus est de duabus in Christo naturis, omnibus fere Ecclesiis notissimo et celebriter [Col. 1000C] commendato, ubi etiam multorum, et orthodoxorum Patrum tam Graecorum, quam Latinorum, vel libri integri, vel sententiae ad aedificationem et confirmationem fidei pertinentes, beatissimorum scilicet, Athanasii, Ambrosii, Hieronymi, Augustini et caeterorum diligenter collectae atque digestae sunt; inseruntur etiam quaedam quadraginta capitula sub unius libelli textu, qui vel beati Augustini, vel beati Fulgentii gloriosi antistitis confessoris Christi nomine titulatur (de Fide ad Petrum diac.), praecipue ad cognitionem et confirmationem fidei pertinentia, in quibus de hac re unde nunc agitur, id est de divinae praescientiae et praedestinationis veritate quid firmissime atque indubitanter tenendum sit, ita brevissime ac plenissime legitur definitum. [Firmissime, [Col. 1000D] inquit, tene et nullatenus dubites Deo incommutabili non solum praeterita et praesentia, sed etiam futura omnia incommutabiliter esse notissima. Cui dicitur: »Deus qui occultorum es cognitor, qui scis omnia antequam fiant (Dan. XIII, 42).«] Et iterum: [Firmissime, inquit, tene, et nullatenus dubites Trinitatem Deum incommutabilem rerum omnium, atque operum, tam suorum, quam humanorum certissimum, cognitorem ante omnia saecula scire, quibus per fidem esset gratiam largiturus, sine qua nemo potuit ex initio mundi, usque in finem a reatu peccati, tam originalis, quam actualis absolvi; »quos enim Deus praescivit, et praedestinavit conformes fieri imaginis Filii ejus (Rom. VIII, 29)];« et iterum: [Col. 1001A] [Firmissime, inquit, tene, et nullatenus dubites, omnes, quos vasa misericordiae gratuita bonitate Deus facit ante constitutionem mundi, in adoptionem filiorum Dei praedestinatos a Deo, neque perire posse aliquem eorum, quos Deus praedestinavit ad regnum; neque quemquam eorum, quos Deus non praedestinavit ad vitam ulla posse ratione salvari: praedestinatio enim illa gratuitae donationis est praeparatio, qua nos Apostolus ait: »Predestinatos in adoptionem filiorum per Jesum Christum in ipsum (Eph. I, 5).«]

Hanc fidei regulam et definitionem certissimam fideliter sequens beatus et sanctus doctor Ecclesiae Beda presbyter, cum exponeret locum illum ubi in libro Genesis narratur de ereptione Lot ex interitu Sodomorum (Gen. XIX), et quorumdam suorum [Col. 1001B] non credentium et cum eo exire nolentium, et ideo cum caeteris, qui in urbe impia remanserant, justissime perditorum punitione, ita ait: [Quod ostium Lot incluserunt angeli, ne vel ipsum, vel aliquem de domo ipsius possent ad perdendum rapere Sodomitae, patenter insinuat quia nullum de electis Dei perditura est impietas, et persecutio reproborum, dicente Domino de ovibus suis: »Et ego vitam aeternam do eis et non peribunt in aeternum, et non rapiet eos quisquam de manu mea (Joan. X, 28).« Quod vero idem Lot facultate ab angelis data nullum de civibus perfidis, ne de suis quidem cognatis sive amicis tametsi multum conatus potuit ad salutem revocare, significat, quia nullius labor hominis ad numerum praedestinatorum, qui ante constitutionem [Col. 1001C] mundi electi sunt a Deo, vel unam possit animam adjicere. Novit enim Dominus qui sunt ejus. Verum et si nostram fragilitatem qui ad electorum sortem pertineant latet, non tamen ab agenda cura nostrae salutis cessandum, non ab instruendis proximis lingua est continenda, sed ad exemplum beati Lot, et nobis caste vivendum, et errantium quoque correctioni officium pietatis impendendum. Constat enim quia etsi praedestinatos ad interitum salvare nequimus, nostrae tamen benignitatis, quam erga illorum salutem impendimus, mercedem non perdimus.]



CAPUT VIII. De gemina praedestinatione. Ex praedestinatione nulla necessitas ad malum.

Hanc fidei regulam firmissime ac fidelissime nobis [Col. 1001D] tenendam beatus Augustinus ista diligenter et breviter commendat in libris de Civitate Dei (lib. XV, cap. 1), ita dicens: [Humanum, inquit, genus in duo genera distribuimus, unum eorum qui secundum hominem, alterum eorum qui secundum Deum vivunt; quas etiam mystice appellamus civitates duas, hoc est, duas societates hominum quarum est una, quae praedestinata est in aeternum regnare cum Deo: altera aeternum supplicium subire cum diabolo.] Et post pauca, de exortu duarum civitatum istarum, id est civitatis Dei et civitatis diaboli, diligentius disputans, ita dicit (Ibid.): [Natus est igitur prior Cain ex illis duobus humani generis parentibus pertinens ad hominum civitatem: posterior [Col. 1002A] Abel ad civitatem Dei. Prior est natus civis hujus saeculi, posterior autem isto peregrinus in saeculo, et pertinens ad civitatem Dei. Gratia praedestinatus, gratia electus, gratia peregrinus deorsum, gratia civis sursum. Nam quantum ad ipsum attinet ex eadem massa oritur, quae originaliter est tota damnata; sed tanquam figulus Deus: hanc enim similitudinem non imprudenter, sed prudenter introducit Apostolus: Ex eadem massa fecit aliud vas in honorem, aliud in contumeliam (Rom. IX, 21). Prius autem factum est vas in contumeliam, post vero alterum in honorem. Quia et in ipso uno homine, sicut dixit Apostolus, non »primum quod spirituale est, sed quod animale, deinde quod spirituale (I Cor. XV, 42),« etc.] Item in libro Enchiridion (cap. 100) [Col. 1002B] quem ad Laurentium Ecclesiae Romanae archidiaconum scripsit, de eadem re ita loquitur: [Cum angelica, inquit, et humana creatura peccasset, id est, non quod Deus sed quod ipsa voluit fecisset, etiam per eamdem creaturae voluntatem, qua factum est quod Creator noluit, implevit ipse quod voluit, bene utens et malis tanquam summe bonus ad eorum damnationem, quos juste praedestinavit ad poenam, et ad eorum salutem, quos benigne praedestinavit ad gratiam.]

Haec pauca ex praefati beatissimi doctoris duobus libris posuimus, quos eum non solum catholice et veridice scripsisse, sed etiam diligenter et fideliter retractasse, qui libros Retractationum ejus attentius legit, evidenter agnoscit ut quia jam ejus auctoritas [Col. 1002C] de hac re, id est de divina in utramque partem praedestinatione, et electorum videlicet ad gloriam, et reproborum ad poenam a nonnullis publice contemnitur, et conculcatur: ita ut quia se ipse in quibusdam scriptis suis pie, atque humiliter reprehendit, et corrigit, putent se, ubi eis visum fuerit, licenter eum posse reprehendere. Et quod ille fecit ad exemplum humilitatis, ipsi usurpare non erubescant ad tumorem praesumptionis. Ex his saltem libris agnoscant quia hoc verbum divinae praedestinationis in parte reproborum positum, quia verissime et rectissime divino judicio praedestinati »dicuntur, non ad culpam utique, sed ad poenam, nec ad malum opus, quod ipsi volentes agunt, sed ad malum; quod in aeternis suppliciis inviti patientur,« nec ipse in suis [Col. 1002D] dictis reprehenderit, nec ab ullis catholice et sane sentientibus reprehensum sit. Et ideo etiam »moderno tempore,« a nobis qui tantae imperitiae, et infirmitatis sumus nequaquam reprehendendum, vel rejiciendum debuit, judicari, sed potius diligenti, et humili pietate perscrutari, et intelligi. Et si qui sunt, qui ex hoc scandalizari videantur, tanquam per istud praedestinationis verbum necessitas male agendi cuiquam imposita esse significetur, instruendi potius fuerunt et breviter ac lucide docendi, quod Deus neminem praedestinaverit ad peccatum, sed ad luendum supplicium pro peccato. Nec ista praedestinatione aliquem cogat ad male agendum, sed potius declaret judicem justum, qui et peccata fieri noluit, [Col. 1003A] et facta juste se puniturum esse praescivit, juste se puniturum et esse praedestinavit. Hac namque praedestinatione non opus hominis malum, sed justum hominis praedestinavit suppliciunt

Hunc sensum B. Augustini verum, atque catholicum quod Deum operis sui futuri, id est justi judicii de malis et in malis exercendi semper fuisse praescium, semper fuisse praedestinatorem justum, fideliter commendat B. Fulgentius, ut supra memoravimus, illius temporis vicinus, et tempore Vandalicae persecutionis apud Africam inter caeteros Christi sacerdotes confessores inclytus interrogatus a quodam pio, et religioso viro non sprevit, non respuit, sed potius diligenter exposuit, et confirmavit dicens (ad Mon. l. I, c. 5): [Nihil aliud accipiendum existimo [Col. 1003B] in illo sancti Augustini sermone, quo ad interitum quosdam praedestinatos affirmat, »nisi ad interitum supplicii non delicti, neque ad malum quod injuste admittunt, sed ad cruciatum quod justissime patiuntur: nec ad peccatum, sed ad tormentum, quod illis propria iniquitas male parit, et aequitas divina bene retribuit;« nec ad mortem animae primam sed ad mortem secundam: quod enim ante gehennam mali peccando pereunt, non est divini operis sed humani: quod autem in gehenna perituri sunt, hoc facit Dei aequitas, cui nulla placet peccantis iniquitas. Hoc itaque praedestinavit Deus, quod erat ipse facturus; illud vero nullatenus praedestinavit, quod facturus ipse non fuit; mala quippe voluntas non pertinet ad optimum Creatorem: justa vero injustorum damnatio [Col. 1003C] pertinet ad aequissimum cognitorem; praedestinavit itaque Deus iniquos et impios ad supplicium justum, non ad aliquod opus injustum; ad poenam, non ad culpam; ad punitionem non ad transgressionem; ad interitum, quem ira justi judicis peccantibus reddidit, non ad interitum, quo in se iram Dei peccantium iniquitas provocavit.] Huc usque beatus Fulgentius.



CAPUT IX. Testimonia ex S. Leone et S. Gregorio.

Beatus etiam Leo de hujus divinae praescientiae, et praedestinationis veritate, id est sempiternarum dispositionum Dei incommutabili ordine, sic docet: [Cum omnia, quae in Domino majestatis Judaica admisit [Col. 1003D] impietas, tanto ante praedicta sint, ut non tam de futuris, quam de praeteritis propheticus sit sermo contextus, quid aliud nobis, quam sempiternarum dispositionum Dei incommutabilis ordo referatur? Apud quem discernenda jam dijudicata, et futura jam facta sunt. Cum enim et qualitates actionum nostrarum, et effectus omnium voluntatum scientia divina praeveniat, quanto magis nota sunt Deo opera sua? Et recte placuit quasi facta recoli, quae non poterant omnino non fieri.]

Beatus quoque Gregorius exponens illa verba Apostoli, id est: »Quae sit longitudo, et latitudo, et sublimitas, et profundum (Eph. III, 18),« ita de praedestinatione reproborum ad interitum breviter et [Col. 1004A] aperte dicit: [Inest Deo etiam profundum, quo damnandos inferius justa aequitate disponens praeordinat.] Item de eadem re alio loco sic dicit: [Ad laevam quoque dilatatur Ecclesia, dum ad se quosdam in iniquitate permansuros admittit. Propter hanc multitudinem, quae extra electorum numerum jacet, in Evangelio Dominus dicit »Multi vocati, pauci autem electi (Matth. XX, 16).«] Alio quoque loco vim supernae dispositionis incommutabilem esse demonstrans ita ait: [Vitari enim vis superni consilii nequaquam potest, sed magna sibi virtute hanc temperat, qui se sub ejus nutibus refrenat; ejusque sibi pondera levigat, qui hanc subjecto cordis humero volens portat.] Item alibi de eadem re: [Sicut nemo obsistit largitati Dei vocantis, ita nullus obviat justitiae [Col. 1004B] relinquentis.] Et iterum de impiis jam praejudicatis: [Qui vero nec fidei sacramenta tenuerunt, increpationem judicis in extrema examinatione non audiunt: quia praejudicati infidelitatis suae tenebris, ejus quem despexerunt invectione redargui non merentur.] Item de praedestinatione perditionis reproborum: [Omnipotens, inquit, Dei justitia, futurorum praescia ab ipsa mundi origine gehennae ignem creavit, qui in poenam reproborum esse semel inciperet, sed ardorem suum etiam sine lignis nunquam finiret.] Alibi quoque de ipso impiorum et reproborum, atque aeterno interitu damnatorum capite, id est Antichristo, jam eum damnatum esse contestans, ita dicit: [Ille damnatus homo quem in fine mundi apostata angelus assumit ad praedicandum falsitatem [Col. 1004C] suam, astutos, ac duplices, atque hujusmodi scientiam habentes selecturus est.] Et alio loco: [Terra cui vae dicitur ille principaliter damnatus homo est qui alarum cymbalum vocatur: quia qui per superbiam multitudinem cogitationis evolant, eumdem perversum hominem praedicando sonant.] Et paulo post: [Terra, inquit, cui vae dicitur, trans flumina Aethiopiae esse perhibetur: quia damnatus ille homo tanta immensitate iniquus est, ut omnium peccantium peccata transcendat.]



CAPUT X. De gemina praedestinatione.

Ecce beatissimi Patres Ecclesiae uno sensu, uno ore, quia et uno spiritu divinae praescientiae, et praedestinationis [Col. 1004D] immobilem veritatem in utraque parte, electorum scilicet et reproborum praedicant, et commendant. Electorum utique ad gloriam, reproborum vero non ad culpam, sed ad poenam. Et in his non temporalium, neque ex aliquo tempore inchoantium, sed sempiternarum dispositionum Dei immutabilem ordinem nobis demonstrari confirmant, nec aliquem electorum posse perire, nec ullum reproborum propter duritiam et impoenitentiam cordis sui posse salvari. Hoc et divinarum Scripturarum veritas, et sanctorum, atque orthodoxorum Patrum auctoritas consonanter annuntiant, indubitanter nobis credendum, tenendum inculcant. Quapropter et si »illius miserabilis monachi« improbatur levitas, improbatur [Col. 1005A] temeritas, culpatur importuna loquacitas, non ideo divina neganda est veritas: quia juxta praemissam catholicae fidei rationem omnipotens Deus ante constitutionem mundi, antequam quidquam faceret, a principio certis et justis, atque immutabilibus causis aeterni consilii sui quosdam praedestinaverit ad regnum gratuita bonitate sua, ex quibus nemo sit periturus protegente misericordia sua, et quosdam praedestinaverit ad interitum justo judicio suo propter »meritum, quod praescivit impietatis eorum:« ex quibus nemo possit salvari non propter violentiam aliquam divinae potestatis, sed propter indomabilem, et perseverantem nequitiam propriae iniquitatis. Quid ergo restat, nisi ut si quid aliter sapuimus, hoc nobis, Deo revelante, humiliter abnuamus, et clarescentem veritatem fideliter amplectamur: quia, ut Apostolus [Col. 1005B] docet, »non debemus posse aliquid adversus veritatem sed pro veritate (I Cor. XIII, 8).«



CAPUT XI. De voluntate Dei.---Locus difficillimus, Qui vult omnes homines salvos fieri a Patribus quatuor modis explicatur.

Sequitur in jam dicta Epistola praefatum monachum dixisse atque docuisse: »Quod Deus non vult omnes homines salvos fieri, sed eos tantum qui salvantur«: et quod dicit Apostolus, »qui vult omnes homines salvos fieri (I Tim. II, 4),« illos dici omnes qui tantum salvantur.

Haec autem quaestio valde perplexa, et in sanctorum [Col. 1005C] Patrum scriptis multum versata, et multipliciter exposita, non nobis videtur praecipitanter definienda, sed cautissime, et fidelissime perscrutanda, atque pertractanda, et ex aliis videlicet Scripturae sanctae manifestioribus locis quibus ejus obscuritas illustretur, et ex paternae, ut dictum est, auctoritatis expositionibus, et ex ipsa fidei ratione.

[a 2Kb] Primo itaque hoc dicendum quod firmissime sit credendum, et nullatenus dubitandum, quod Apostolus Christo in se loquente testatur et praedicat dicens de Deo: »Qui vult omnes homines salvos fieri, et ad agnitionem veritatis venire (I Tim. II, 4).« Et tamen manifestum est non omnes salvari, cum ipsa Veritas dicat, discernens inter eos qui salvantur et qui condemnantur: »Qui crediderit et baptizatus erit, [Col. 1006A] salvus erit; qui vero non crediderit, condemnabitur (Marc. XVI, 16).« Neque »omnes ad agnitionem veritatis venire (I Tim. II, 4),« nisi eos solos, qui mysterium Dei Patris, et unigeniti Filii ejus, et hic agnoverint per fidem, et in futuro videre meruerint per speciem: sicut eadem Veritas ad Patrem dicit: »Ut omne quod dedisti ei, det eis vitam aeternam. Haec est autem vita aeterna, ut cognoscant te solum verum Deum et quem misisti Jesum Christum (Joan. XVII, 2, 3).« Quomodo ergo omnipotens Deus, »et omnes homines salvos fieri vult, atque ad agnitionem veritatis venire,« et tamen non omnes salvantur, nec veniunt ad hanc agnitionem, cum alibi Scriptura dicat: »Omnia quaecunque voluit, Dominus fecit (Psal. CXIII, 3),« cur itaque hoc voluit et non fecit, qui omnia quaecunque voluit fecit?

[Col. 1006B] Hunc obscurissimum et difficillimum locum, in quantum nostrae pusillitatis memoriae occurrit, quatuor modis in scriptis catholicorum Patrum invenimus explanatum, videlicet ut vel ita intelligamus dictum: »Qui vult omnes homines salvos fieri,« ut omnes homines omnia hominum genera accipiamus, id est Judaeorum et gentium, liberorum et servorum, virorum et mulierum, divitum et pauperum, nobilium et ignobilium, et quaecunque hujusmodi ex omni genere hominum salvat, et ad agnitionem veritatis perducit per Dominum Jesum Christum qui in Evangelio dicit: »Simile est regnum coelorum sagenae missae in mare, et ex omni genere piscium congreganti (Matth. XIII, 47).« Isto namque locutionis [Col. 1006C] modo ipse Dominus in Evangelio dicit: »Et ego si exaltatus fuero a terra, omnia traham ad me (Joan. XII, 32).« Quomodo enim per passionem crucis, in qua exaltatus est, omnia traxit ad se, qui alibi dicit: »Nemo potest venire ad me, nisi Pater qui misit me traxerit eum?« (Joan. VI, 44.) Quod utique de solis fidelibus intelligendum est; sed omnia ad se trahit qui ex omni, ut dictum est, genere hominum Ecclesiam suam colligit, et perficit. Sicut etiam illud ab Apostolo dictum est: »Conclusit enim Deus omnia in incredulitate, ut omnium misereatur (Rom. XI, 32),« quomodo enim omnium miseretur aeterna illa miseratione, qua electos suos »Coronat misericordia, et miserationibus (Psal. CII, 4),« qui occulta dispositione judicii sui, »Cujus vult miseretur, [Col. 1007A] et quem vult indurat (Rom. IX, 18),« nisi quia (ut dictum est) omni hominum generi miseretur. Quod in duobus populis Judaeorum scilicet, et gentium continetur. De quibus, ut hoc diceret, supra loquebatur Apostolus.

Aut ita accipiamus dictum: Qui vult omnes homines salvos fieri, ut illos solos salvari intelligamus, Quos ipse salvare voluerit, id est non quod omnes salventur, sed quod nemo, nisi miserationis ejus voluntate salvetur, de quo Psalmista dicit: »Salvum me fecit, quoniam voluit (Psal. XVII, 20);« et iterum: »Et vita in voluntate ejus (Psal. XXIX, 6).« Iste enim locutionis modus in verbis Apostoli etiam aliis locis invenitur, sicut est illud: »Sicut per unius hominis delictum in omnes homines in condemnationem, [Col. 1007B] ita et per unius hominis justitiam in omnes homines in justificationem vitae (Rom. V, 18).« Quomodo enim per unius hominis justitiam, id est Christi, in omnes homines in justificationem vitae? cum manifestissime non omnes homines per justitiam Christi justificentur, et vivificentur in Christo. Et tamen verissime dixit Apostolus: »Per unius hominis justitiam in omnes homines in justificationem vitae,« non quia nullus hominum est, qui per illius justitiam non justificetur: sed quia, praeter ejus justitiam, nemo justificatur. »Omnes« ergo per primum Adam in condemnationem, et »omnes« per novissimum Adam in justificationem: quia nemo in condemnatione nisi per illum, nemo in justificatione nisi per istum. Tali sensu et illud accipiendum est: [Col. 1007C] »Sicut in Adam omnes moriuntur, ita et in Christo omnes vivificabuntur (I Cor. XV, 22).« Quod utique de futura resurrectione dixit Apostolus. Nunquid enim tunc vivificabuntur in Christo, qui nunquam crediderunt in Christum, qui nunquam fuerunt in Christo, qui nunquam vixerunt, nec mortui sunt in Christo? Et ideo nullatenus pertinent, ut in illo accipiant resurrectionem vitae, quam Dominus fidelibus promittit dicens: »Qui bona fecerunt, in resurrectionem vitae,« et ideo ad eorum pertinent sortem, de quibus statim subjungit: »Qui vero mala egerunt, in resurrectionem judicii (Joan. XV, 29).« Et tamen vere in Adam »omnes« moriuntur, quia nemo in mortem nisi per illum. Et vere in Christo »omnes« vivificabuntur: quia nemo in illa resurrectione [Col. 1007D] vitae nisi per ipsum. Quo etiam sensu manifestissime illud in psalmo dictum est: »Allevat Dominus omnes qui corruunt, et erigit omnes elisos (Psal. CXLIV, 14).« Neque enim »omnes« omnino, qui in diversis criminibus, et vitiis corruunt, et eliduntur Dominus miserendo, atque indulgendo a lapsu ruinae suae allevat, et erigit cum tantos in eisdem suis criminibus, et iniquitatibus perire certum sit. Et tamen vere ipse »omnes« corruentes, et »omnes« elisos allevat, atque erigit, quia vel ex omni genere peccantium sive criminosorum, quos voluerit, salvat; vel quia nisi per illum nemo prostratus erigitur, aut allevatur, dum non suis viribus, sed Dei miseratione consurgit. Sicut ergo in his [Col. 1008A] Psalmi verbis de opere misericordiae Dei: ita et in illa apostolica sententia, quia de ipso dictum est: »Qui vult omnes homines salvos fieri,« rectissime intelligitur de voluntate bonitatis Dei.

Vel certe ita intelligatur: »Qui vult omnes homines salvos fieri (Rom. VIII, 26, 27),« quia hoc sanctos suos per Spiritum suum velle facit, id est velle eis inspirat, ut omnes homines sicut seipsos salvos fieri optent; sicut et de Spiritu sancto intelligendum est quod idem dicit Apostolus: »Sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, quia secundum Deum postulat pro sanctis.« Postulat namque Spiritus, quia, ut beatus Gregorius exponit ad postulandum eos quos repleverit inflammat. Et gemit atque [Col. 1008B] desiderat Spiritus, quia sanctos in orationibus gementes et desiderantes facit, juxta hunc itaque sensum, »Deus vult omnes homines salvos fieri.« quia, ut dictum est, ipse sanctis suis inspirat ut hoc velint, ipse eos ita volentes facit sicut inspiraverat beato Apostolo qui dicebat: »Volo autem omnes homines esse sicut meipsum (I Cor. VII, 7).« Et alibi cum coram rege Agrippa et principibus testimonium Christi mira libertate et constantia praedicaret, dicente sibi eodem rege: »In modico suades me Christianum fieri,« continuo plenus desiderio, salutis omnium respondit: »Opto apud Deum et in modico, et in magno non solum te, sed et omnes qui me audiunt hodie tales fieri: qualis ego sum exceptis vinculis istis (Act. XXVI, 28, 29).«



CAPUT XII. Sequitur ejusdem loci explanatio.
[Col. 1008C]

Quarto autem modo ita a sanctis Patribus intellectum invenitur quod dictum est: »Qui vult omnes homines salvos fieri,« ut simpliciter accipiatur hoc de omnibus hominibus »Quantum in ipso est Deum velle,« eo quod omnes salvari velit »bonitate Creatoris:« sed quia liberi arbitrii eos condidit, exspectet, ut hoc etiam ipsi velint: et si voluerint, juste salventur: si noluerint, juste puniantur. Sed huic sensui imprimis illud videtur esse contrarium: »Quomodo omnipotens Deus eorum, quos vult salvos fieri exspectet voluntatem,« ut et ipsi scilicet propria arbitrii libertate salvi esse velint, cum velle [Col. 1008D] fideliter salvum fieri sit per redemptionem Domini Jesu Christi. (Quia, sicut beatus Petrus apostolus docet: »Non est in ullo alio salus, et non est aliud nomen sub coelo datum hominibus, in quo oporteat nos salvos fieri (Act. IV, 12),« nemo omnino possit, nisi in eo Deus operetur et velle et posse: sicut Apostolus testatur dicens: »Deus est enim qui operatur in vobis et velle et perficere pro bona voluntate (Phil. II, 13),« si enim hanc voluntatem redemptionis et salutis quae est in Christo nemo habet ex se ipso, sed ab illo »qui operatur in eis, quos vocat et velle et perficere pro bona voluntate,« sicut manifestissime apostolicae doctrinae veritas docet, ut quid Deus exspectat eorum quos vult salvos fieri voluntatem, ut [Col. 1009A] ipsi libero arbitrio suo incipiant velle salvari, et tunc divina bonitate salventur, ut initium salutis eorum sit ex ipsis, perfectio autem ejusdem salutis ex Deo. Et ubi erit quod idem Apostolus dicit: »Aut quis prior dedit illi et retribuetur ei?« (Rom. XI, 35.) Aut quomodo in tali sensu Pelagianus error non habet victoriam, qui salutem hominis non ex Dei dono, sed ex libero ipsius hominis arbitrio esse confirmat?

Quod si falsum est, sicut omnino falsum esse convincitur, quid causae est, ut Deus »qui omnes homines vult salvos fieri (I Tim. II, 4),« non omnes homines salvet? Voluntatem eorum non exspectat, quia voluntatem verae salutis suae nemo habere potest, nisi per illum. An quod vult, non potest omnipotens? ut (quod absit) velit salvare omnes homines, nec [Col. 1009B] possit. Quid ergo restat, nisi ut ille »Qui omnia quaecunque voluit fecit (Ps. CXIII, 3),« ideo hoc non faciat, quia nolit, non quia non possit? Quia sicut vere »omnia quae voluit fecit« ita vere noluit quae non fecit. Cur ergo noluit, nisi quia in hac re, sicut justum, ita et occultum est judicium ejus, cui Psalmista dicit: »Judicia tua abyssus multa?« (Ps. XXXV, 7.) Et de quo Apostolus dicit: »Quis enim cognovit sensum Domini, aut quis consiliarius ejus fuit? (Rom. XI, 34.)« Et iterum: »Nunquid iniquitas apud Deum? Absit (Rom. IX, 14).« Quos ergo voluit salvare, salvavit, quia omnia quaecunque voluit fecit; quos autem salvare noluit, ubi nisi in illa ex Adam veniente massa damnationis reliquit. Ita fit etiam si secundum pium quorumdam Patrum piorum sensum [Col. 1009C] Deus omnes homines vult salvos fieri bonitate Creatoris, qua creaturam suam bene a se conditam perire non vult, id ipsum iterum nolit »judicis aequitate,« qua eamdem creaturam suam vel originali, vel etiam actuali peccato nequiter inquinatam et vitiatam impunitam esse non sinit. In tantum enim: »Neminem vult perire,« nec voluntas ejus alicui causa perditionis existit, ut per prophetam etiam jurat et dicat: »Vivo ego, dicit Dominus, quia nolo mortem impii, sed ut revertatur a via sua impia et vivat (Ezech. XXXIII, 11).« Et tamen ipse, qui non vult mortem impii perseverantem in impietate sua impium procul dubio punit. Ita in uno atque eodem homine et bonitatem et severitatem suam ostendens: bonitatem, qua non vult eum perire; severitatem, [Col. 1009D] qua perseverantem in iniquitate non vult impunitum relinquere. Si ergo hoc quod de uno homine diximus: De universo genere hominum pereuntium similiter intelligatur, potest forsitan non absurde dici quod Deus omnes homines velit salvos fieri bonitate Creatoris; et tamen eos quos indignos salute judicaverit, justa judicis severitate non salvet. Nam et in uno homine, ut jam dictum est, utrumque fieri posse ostendit Apostolus, dicens: »Vide ergo bonitatem et severitatem Dei, in illis quidem qui ceciderunt severitatem: in te autem bonitatem, si permanseris in bonitate, alioquin et tu excideris (Rom. XI, 22);« quod est aperte severitatem denuntiare illi qui non permanserit in bonitate.



CAPUT XIII. Conclusio.
[Col. 1010A]

In tribus itaque prioribus modis intelligentiae eorum verborum, quibus de Deo dicitur: »Qui vult omnes homines salvos fieri, et ad agnitionem veritatis venire (I Tim. II, 4).« Nulla absurditas, nulla repugnantia fidei invenitur: quia sive omnes homines quos Deus vult salvos fieri omnia genera hominum accipiantur, sive omnes homines salvos fieri Deum velle ita intelligatur: quia omnes qui salvantur non nisi ejus voluntate salvantur: sive eo modo dictum credatur: omnes homines Deum velle salvos fieri: quia in sanctis suis ipse hoc vult, qui eis talem voluntatem inspirat, ut omnes homines velint [Col. 1010B] salvos fieri sicut seipsos: in his (inquam) omnibus et vera omnino, et salubris intelligentia est. In quarto autem modo illud sine dubio cavendum, quia et occasionem Pelagianae pravitati praebet, quod Deum; ut salvet homines, humanas exspectare asserit voluntates. Contra quem errorem ita in antiquis Patrum conciliis legitur definitum (Conc. Araus., can. 4): [Si quis ut a peccato purgemur voluntatem nostram Deum exspectare contendit, non autem, ut etiam purgari velimus, per sancti Spiritus infusionem, et operationem in nobis fieri confitetur, resistit ipsi Spiritui sancto per Salomonem dicenti: »Praeparatur voluntas a Domino (Prov. VIII, 31 sec. LXX);« et Apostolo salubriter praedicanti: »Deus est qui operatur in nobis, et velle et perficere pro [Col. 1010C] bona voluntate.«] Quod autem ibi simpliciter intelligitur Deum omnes homines velle salvos fieri bonitate scilicet Creatoris (ita ut putamus) fideliter potest recipi, si hanc voluntatem bonitatis suae erga salutem hominum non credatur humana obsistente voluntate implere non posse, sed obsistente humana iniquitate implere nolle. Quae omnia cum tam obscura sint, et tam profunda atque perplexa, nollemus inter fratres et charissimos nostros aliquid de his contentiose ventilari vel temere definiri, sed potius quod in eis certum est sine dubitatione defendi. Quod autem etiam inter magnos diverso modo, sed non diversa pietate sentientes ambiguum atque incertum remansit, etiam apud nos et reverenter honorari, quia neutrum eorum videtur esse falsum, [Col. 1010D] vel fidei contrarium; et magis in talibus inquietos et contentiosos ad tranquillitatis et sobrietatis modestiam provocari, quam pro inusitatis et minus elucentibus rebus aliquem immoderata austeritate ac severitate damnari.



CAPUT XIV. De morte Christi.

Adjungitur post haec in praefata epistola quod praedicaverit ille miserabilis monachus, quia »Christus non venit ut omnes salvaret, nec passus est pro omnibus, nisi solummodo pro his qui passionis ejus salvantur mysterio.« Sed et de hac quaestione nihil confuse, et inconsiderate dici, vel definiri vellemus, [Col. 1011A] habet enim et ipsa profunditatem, et difficultatem suam, non nostra praesumptione, sed Scripturarum sanctarum veritate, et orthodoxorum Patrum auctoritate diligentius perscrutandam, et in quantum Dominus aperire dignatur, fideliter intelligendam. Nos enim firmissime tenemus, nec ullatenus dubitamus, juxta evangelicam et apostolicam fidem, Dominum nostrum Jesum Christum, pastorem bonum »animam suam posuisse pro ovibus suis;« sicut ipse dicit: »Ego sum pastor bonus: bonus pastor animam suam dat pro ovibus.« Et iterum: »Sicut novit me Pater, et ego agnosco Patrem. Et animam meam pono pro ovibus meis (Joan. X, 14, 15).« De quibus ovibus alibi dicitur: »Sicut filius hominis non venit ministrari, sed ministrare, et dare animam suam in [Col. 1011B] redemptionem pro multis (Matth. XX, 28):« et: »Hic est calix sanguinis mei Novi Testamenti, qui pro vobis, et pro multis effundetur in remissionem peccatorum (Matth. XXVI, 28).« Unde et Apostolus dicit: »Sic et Christus semel oblatus est ad multorum exhaurienda peccata (Hebr. IX, 28).« Et qui isti sunt diligentissime commendavit dicens: »Et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odore suavitatis (Ephes. V, 2).« Et alibi: »Quanto magis,« inquit, »sanguis Christi, qui per Spiritum sanctum semetipsum obtulit immaculatum Deo emundavit conscientiam vestram ab operibus mortuis, ad serviendum Deo viventi (Hebr. IX, 14).« Et iterum: »Qui dedit semetipsum pro nobis, ut [Col. 1011C] nos redimeret ab omni iniquitate, et mundaret sibi populum acceptabilem, sectatorem bonorum operum (Tit. II, 14).« Et alio loco: »Qui factus est in nobis,« inquit, »sapientia a Deo, et justitia et sanctificatio et redemptio (I Cor. I, 30).« Hoc et in Psalmis similiter est praenuntiatum, ubi canitur: »Redemptionem misit Dominus populo suo (Psal. CX, 9);« et: »Redemisti in brachio tuo populum tuum (Psal. LXXVI, 16).« Et iterum: »Quia apud Dominum misericordia, et copiosa apud eum redemptio: et ipse redimet Israel ex omnibus iniquitatibus ejus (Psal. CXXIX, 7, 8).«

Hoc nobis et sacratissimum nomen ejus commendat et angelus docet dicens: »Et vocabis nomen ejus Jesum, ipse enim salvum faciet populum suum [Col. 1011D] a peccatis eorum (Matth. I, 21).« Pro his namque et ipse Dominus se in patibulo crucis exaltatum testatur, dicens: »Et sicut Moyses exaltavit serpentem in deserto, ita exaltari oportet Filium hominis; ut omnis qui credit in ipsum non pereat, sed habeat vitam aeternam;« ubi et statim subjunxit: »Sic enim et Deus dilexit mundum, ut Filium suum unigenitum daret (Joan. III, 14 - 16).« Et quis iste sit mundus quem Deus dilexit, et pro quo unigenitum suum dedit, continuo exponens adjunxit: »Ut omnis qui credit in ipsum non pereat, sed habeat vitam aeternam,« sic enim et ibi intelligendus est mundus Deo dilectus, et per Unigenitum ejus redemptus, ubi beatus Joannes apostolus dicit: »Et ipse [Col. 1012A] est propitiatio pro peccatis nostris; non pro nostris autem tantum, sed et pro totius mundi (I Joan. II, 2);« et ubi B. Paulus apostolus dicit: »Deus erat in Christo mundum reconcilians sibi, non reputans illis delicta ipsorum (II Cor. V, 19).« Est namque mundus in infidelibus inimicus Deo, nec reconciliatus Deo. De quo scriptum est: »Et mundus eum non cognovit.« Et iterum: »Et mundus totus in maligno positus est (I Joan. V, 19).« Totus ergo mundus in salute, et totus in incredulitate; totus in reconciliatione, et totus in inimicitiis; quia et ille in suo genere totus, et iste in suo genere totus intelligendus est.



CAPUT XV. Ordo reconciliationis; 1. Electorum; 2. Fidelium omnium qui non perseverant; 3. Vocandorum; 4. Infidelium.
[Col. 1012B]

In hac redemptionis et reconciliationis gratia primus ordo est electorum et praedestinatorum ad vitam aeternam: de quibus perire nullus potest, et qui omnino omnes salvantur et ad quos pertinet, quod Dominus dicit: »Qui perseveraverit usque in finem, hic salvus erit (Matth. X, 22).« Secundus ordo est eorum fidelium qui recta fide et pietate accedunt ad gratiam baptismi, et per eam accipiunt indulgentiam peccatorum, baptizati in morte Christi, et abluti a peccatis suis in sanguine ejus, ac per hoc participes redemptionis ipsius effecti; sed postea diversis tentationibus et iniquitatibus gratiam ipsius fidei et redemptionis amittunt perseverantes in malis suis, et [Col. 1012C] sic de saeculo exeuntes. De qualibus dicit Apostolus quod »regnum Dei non consequentur (Gal. V, 21);« et »quia non habent haereditatem in regno Christi et Dei (Ephes. V, 5);« quibus etiam Dominus se dicturum comminatur, dicens: »Amen dico vobis, nescio vos (Matth. XXV, 12);« unde et idem apostolus de eisdem gratiam Christi in Ecclesia consecutis, sed eam minime servantibus terribiliter denuntiat dicens: »Quanto magis putatis deteriora mereri supplicia, qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiae contumeliam fecerit (Hebr. X, 29).« Et iterum: »Impossibile est enim eos, qui semel sunt illuminati, gustaverunt etiam donum coeleste, et participes sunt facti Spiritus sancti; gustaverunt nihilominus bonum [Col. 1012D] Dei verbum, virtutesque saeculi venturi, et prolapsi sunt, renovari rursus ad poenitentiam, rursum crucifigentes sibimetipsis Filium Dei, et ostentui habentes (Hebr. VI, 4 - 6).« Propter hoc horrendum malum transgressionis, et amissionis gratiae Dei, omni intentione cavendum atque fugiendum; omni fideli Dominus in Apocalypsi dicit: »Tene quod habes, ut nemo accipiat coronam tuam (Apoc. III, 11).« Et iterum: »Esto fidelis usque ad mortem. et dabo tibi coronam vitae (Apoc. II, 10).« Et Apostolus admonet atque hortatur, dicens: »Participes enim Christi effecti sumus, si tamen initium substantiae usque ad finem firmum teneamus (Hebr. III, 14);.« et iterum: »Christus vero tanquam filius in domo [Col. 1013A] sua, quae domus sumus nos, si fiduciam et gloriam spei usque ad finem firmam retineamus (Hebr. III, 6).« Tertius autem ordo eorum qui ad hanc gratiam accedunt, in illis accipiendus est, qui adhuc in infidelitate positi, vocandi tamen sunt per misericordiam Dei, et hoc sine dubio in Ecclesia consecuturi quod consecuti sunt, et illi duo ordines sive perseverantium, sive non perseverantium in gratia Christi, de quibus jam diximus. De his namque Domini voce promittitur: »Qui crediderit et baptizatus fuerit salvus erit (Marc. XVI, 16).« Quartus vero ordo de quo statim subjungitur: »Qui autem non crediderit condemnabitur (ibid.)I,« manifeste extra numerum fidelium jacet, et aeternae condemnationi est destinatus; qualibus dictum est: »Sed vos non [Col. 1013B] creditis, quia non estis ex ovibus meis (Joan. X, 26);« et: »Propterea vos non auditis, qui ex Deo non estis (Joan. VIII, 47);« et: »Qui non credit jam judicatus est, quia non credidit in nomine unigeniti Filii Dei (Joan. III, 18).«



CAPUT XVI. Mortuus Christus pro omnibus credentibus et credituris.

Pro illis itaque tribus ordinibus ad Christi gratiam et societatem fidelium pertinentibus Dominum Jesum Christum et venisse ut eos salvaret, et crucifixum esse ut eos redimeret, eosque in sua morte baptizaret, et in suo sanguine a peccatis ablueret, et fideliter credendum tenemus, et hoc non solum ex [Col. 1013C] divinis Scripturis, sed etiam ex sanctorum Patrum fide et doctrina evidenter agnoscimus. Beatus namque Hieronymus, exponens illum locum Evangelii ubi Dominus de se ait: »Et dare animam suam in redemptionem pro multis (Matth. XX, 28);« de hac re ita docet: [Quando formam servi accepit, ut pro mundo sanguinem funderet, et non dixit: Dare animam suam redemptionem [a 1Kb] pro omnibus, sed pro multis, id est, pro his qui credere voluerint.] In quibus verbis miro et apostolico modo Dominum nostrum, et pro mundo sanguinem fudisse, et tamen ipsum mundum pro quo pretiosus ille sanguis effusus est, non alios nisi fideles monstravit. Beatus Augustinus in tractationibus Evangelii secundum Joannem (tract. 66 et 49), non solum pro infidelibus, sed [Col. 1013D] etiam pro his qui ex parte credunt Christum, et ex parte non credunt, docet non esse mortuum Christum, ita dicens: [Qui ita confitetur Christum Deum ut hominem neget, non pro illo mortuus est Christus: quia secundum hominem mortuus est Christus.] Et [Col. 1014A] alio loco de infidelibus: [Quomodo, inquit, istis dixit: Non estis ex ovibus meis, quia videbat eos ad sempiternum interitum praedestinatos, non ad vitam aeternam sui sanguinis pretio comparatos.] Et alibi (tract. 55) distinguens inter apostolos et Judam proditorem, quod pro illis Dominus moriturus esset, pro illo non esset: [Tota, inquit, ejus passio nostra purgatio est: passurus exitia, promisit obsequia, non solum illis pro quibus erat subiturus mortem, sed etiam illi qui fuerat eum traditurus ad mortem.] Item docens pro illis tantum Dominum passum, quos ipsa passione redimendo, oves suas fecit: [Omnes, inquit, fecit suas oves, pro quibus est omnibus passus; quia et ipse ut pro omnibus pateretur, ovis est factus.] Item cum exponeret mysterium illius vituli [Col. 1014B] saginati, quem pater redeunti filio jussit occidi, tunc eum pro unoquoque dicit occidi, cum credit in occisum: [Nam ut etiam occidant, inquit, eum jubet, hoc est, ut mortem ejus insinuent: tunc enim cuique occiditur cum credit in occisum.]

Beatus Leo nihil Dominum nostrum inaniter egisse aut pertulisse, sed totum ad salutem fidelium ita docet. [Nihil enim Redemptor noster non ad nostram salutem aut egit, aut pertulit, ut virtus quae inerat capiti, inesset et corpori. Nam primum ipsa illa substantiae nostrae in deitate susceptio, qua »Verbum caro factum est, et habitavit in nobis (Joan. I, 4),« quem hominum misericordiae suae, nisi infidelem, reliquit exsortem? et cui non communis natura cum Christo est, si assumentem recipit, [Col. 1014C] et eo Spiritu est regeneratus, quo est ille progenitus?] Beatus quoque Gregorius quod ad eos tantum Dominus noster salvandos venerit, quos in se suscipiendo liberavit, ita docet: [Interpellat autem pro nobis Dominus, non voce, sed miseratione: quia quod in aeternum damnari noluit, suscipiendo liberavit.]

Haec ex sanctorum Patrum verbis breviter adnotavimus, ut quam vere eorum veneranda doctrina etiam in hac re de qua quaeritur, evangelicae et apostolicae auctoritati consonet et concordet, evidentissime agnoscatur. Et licet Apostolus de eodem Domino et Redemptore nostro dicat: »Unus enim Deus, unus est mediator Dei et hominum homo Christus Jesus, qui dedit semetipsum redemptionem pro omnibus,« [Col. 1014D] tamen juxta superius demonstratam fidei regulam, recte intelligitur pro illis omnibus se redemptionem dedisse pro quibus etiam dignatus est mediator Dei et hominum esse. Neque enim infidelium mediator est, sicut nec advocatus, vel reconcibator, [Col. 1015A] sed fidelium tantum; de quibus beatus Joannes apostolus dicit: »Advocatum habemus apud Patrem Jesum Christum justum, et ipse est propitiatio pro peccatis nostris (I Joan. II, 1);« ut videlicet ita accipiatur quod dictum est: »Qui dedit semetipsum redemptionem pro omnibus (I Tim. II, 6);« non quod omnes sua passione redemerit, sicut utique manifestum est, sed quod nemo accipiat redemptionem nisi in illo et per illum. Dicit etiam alibi idem Apostolus de Domino: »Ut gratia Dei pro omnibus gustaret mortem (Hebr. II, 9, 10),« et pro quibus omnibus mortem gustasse intelligendus sit, videtur continuo demonstrasse cum subjungit: »Dicebat enim eum propter quem omnia, et per quem omnia, qui multos filios in gloriam adduxerat, auctorem salutis [Col. 1015B] eorum per passiones consummari.« Similiter et alio loco ubi de eodem Domino nostro dicit: »Quia unus pro omnibus mortuus est, ergo omnes mortui sunt, et pro omnibus mortuus est (II Cor. V, 14);« statim pro quibus omnibus mortuus esse intelligendus sit subjungit dicens: »Ut et qui vivunt jam non sibi vivant, sed ei qui pro ipsis mortuus est et resurrexit (Ibid., 15).« Isti namque sunt omnes de quibus alibi idem Apostolus in gloriam et laudem Dei Patris dicit: »Qui etiam proprio Filio suo non pepercit, sed pro nobis omnibus tradidit illum (Rom. VIII, 32);« quibus et alibi dicit: »Et non estis vestri: empti enim estis pretio magno (I Cor. V, 20).« Unde penset unusquisque fidelis, cum sanguis ille tanquam Agni incontaminati et immaculati [Col. 1015C] Christi ab Apostolo pretium magnum dicatur esse, utrum possit tale pretium in aliqua parte esse inane et vacuum, an potius illarum mercium pro quibus datum est lucro et cumulo refertum.



CAPUT XVII. Quomodo in vacuum laborasse dicitur Christus? Ex persona scilicet membrorum.

Dicit quidem ipse Dominus apud Isaiam prophetam, loquens de mysterio passionis suae: [a 1Kb] »Et ego dixi: In vacuum laboravi sine causa, et vane fortitudinem meam consumpsi (Isa. XLIX, 4).« Sed absit ut hoc velut anxius et ignarus loqui credatur, qui sine dubio nunquam ignorare potuit exitum et effectum passionis suae, quam pro utriusque populi redemptione et salute [Col. 1015D] certo et definito consilio suscepit, dicente evangelista: »Quia Jesus moriturus erat pro gente, et non tantum pro gente, sed ut filios Dei qui erant dispersi [Col. 1016A] congregaret in unum (Joan. XI, 52);« et ipso Domino de humilitate et copioso fructu ejusdem mortis suae manifeste praenuntiante, cum ait: »Nisi granum frumenti cadens in terram mortuum fuerit, ipsum solum manet; sin autem mortuum fuerit, multum fructum affert (Joan. XII, 24, 25).« Cum ergo haec tanta certitudine praescierit, tanta veritate et firmitate praedixerit, quid est quod dicit: Et ego dixi: »In vacuum laboravi sine causa, et vane fortitudinem meam consumpsi?« (Isa. XLIX, 4.) Ut scilicet quia si doleat et conqueratur tanta humilitate et abjectione passionis se in vacuum laborasse, ac sine causa et vane tantam tolerantiae et patientiae fortitudinem consumpsisse; dum velut infructuosa et vacua videretur inani adnisu et conatu esse consumpta: [Col. 1016B] sed hoc nimirum bene intelligitur dicere ex persona membrorum suorum sub illa passionis et mortis ignominia infirmantium, ac pene desperantium: dum et persecutorum saevitia velut victus et exstinctus putabatur, et resurrecturus atque humani generis redemptor minime credebatur. Ita namque de illo desperare coeperunt qui dicebant: »Et quomodo tradiderunt eum summi sacerdotes, et principes nostri in damnationem mortis, et crucifixerunt eum: Nos autem sperabamus quia ipse esset redempturus Israel (Luc. XXIV, 20, 21);« et ideo vacuus eis videri poterat et labor passionis, et fortitudo tantae tolerantiae, cujus nullus fructus videbatur, nulla redemptionis utilitas credebatur. Sic enim et in psalmo, utique non ex sua, qui peccatum non fecit, sed ex [Col. 1016C] persona membrorum suorum dicit: [b 1Kb] »Longe a salute mea verba delictorum meorum (Psal. XXI, 2).« Et alio loco: »Deus, tu scis insipientiam meam, et delicta mea a te non sunt abscondita (Psal. LXVIII, 6).« Ita ergo et in his propheticis verbis ex persona, ut dictum est, infirmantium et pene desperantium membrorum suorum, et in vanum se illa passione laborasse, et sine causa et vane fortitudinem suam consumpsisse conquestus est. Ipse autem ex persona sua omnino certus et fidens, licet et a persecutoribus videretur victus, et ab infirmitatibus discipulis putaretur frustra atque in vacuum passus, continuo per illa verba velut quaerimoniae et anxietatis subjungit: »Ergo judicium meum cum Domino, et opus meum in Deo meo (Isa. XLIX, 4).« Id est, judicium [Col. 1016D] meum, quod apud homines in illa humilitate sublatum est, apud Dominum salvum et inviolatum est. Et opus meum, quod sub tanta ignominia et contemptu [Col. 1017A] passionis frustra videtur effusum atque consumptum, apud Deum plenum est fructu, et in nullo sui effectus lucro fraudatum. Denique ut statim fructuosissimum ipsius sui operis effectum in utriusque populi redemptione, atque illuminatione evidentissime declararet, praemissis verbis protinus adjunxit: »Et glorificatus sum in oculis Domini, et Deus meus factus est fortitudo mea; et dixit: Parum est, ut sis mihi servus ad suscitandas tribus Jacob, et faeces Israel convertendas. Posui te in lucem gentibus, ut sis salus mea usque ad extremum terrae (Ibid., 5, 6).« Non ergo aliquis ex illis verbis velut rationem se invenisse existimet, quia Dominum nostrum aliquid inaniter et vane in passione sua et pretiosi sanguinis effusione egisse contendat; cum tota hujus [Col. 1017B] propheticae lectionis serie ordinatissimo rerum effectu, et ex persona, ut dictum est, infirmantium membrorum evidens haesitatio et desperatio, et ex persona ipsius capitis justi judicii, et efficacissimi operis praesumptio, et ex persona patrum plenissima declaretur tantae humilitatis, et tanti operis in utriusque populi acquisitione compensatio: in illis videlicet, qui per eum a morte animae suscitantur, qui ad fidem convertuntur, quibus in lucem ponitur, atque in salutem datur.



CAPUT XVIII. Pro impiis ante mortem Christi damnatis nullo modo passus est. Quid de posteris infidelibus, quid id Antichristo?

Quamvis igitur idem Dominus noster, et ad omnes [Col. 1017C] salvandos et omnes redimendos, etiam quos nec salvavit nec redemit, id est infideles, et impios, in sua infidelitate et impietate perditos et pereuntes, sive perituros, venisse contendatur, unum tamen est quod nos et fidelissime credimus, et verissime novimus, quia pro omni illa innumerabili et infinita multitudine impiorum, qui ab exordio mundi usque ad passionem Domini [a 1Kb] per quatuor ferme annorum millia in sua impietate sunt mortui, et apud inferos aeterna perditione damnati, nunquam Dominus passus, nunquam mortuus est, nec ad eos salvandos ullatenus venit, nec pro eis pretiosum sanguinem fudit: quoniam solos illos ex his qui ab exordio mundi usque ad passionem ejus exstiterunt, eadem passione sua redemisse et salvasse, atque ab inferni [Col. 1017D] claustris eduxisse credendus est, qui et fideliter eum speraverunt venturum, et fideliter per eum redemptionem et liberationem ad salutem se accepturos esse crediderunt: sanctos videlicet patriarchas, et prophetas, et caeteros justos quibus etiam per Oseae prophetam ante promiserat, dicens: »De manu mortis liberabo eos, de morte redimam eos. Ero mors [Col. 1018A] tua, o mors: ero morsus tuns, inferne (Ose. XIII, 14).« Et ideo nunquam aliquis catholicorum doctorum ita sensisse, aut docuisse credendus est, quasi Dominus et salvator noster etiam ad illam impiorum multitudinem, quae ante passionem ejus periit, salvandam atque redimendam, passionem et mortem susceperit. Cum ergo pro illa inaestimabiliter majore humani generis parte, quae per tot millia annorum praecesserat, nullatenus credendus sit passus, nec pro ejus salute crucifixus, quid de ista utique minori parte infidelium et impiorum credendum est, qui post passionem ejus usque ad mundi terminum aut exstiterunt aut existunt, aut futuri sunt? In quibus utique et homo ille nondum natus Antichristus erit. Nam si ad istos tales Dominus salvandos venit, id est [Col. 1018B] impios, et in sua impietate perituros, ergo praestitit illis quod illis antiquis impiis non praestitit: quia videlicet pro istis est crucifixus et mortuus, quod pro illis nullatenus credendus est passus. Si autem nec pro istis est crucifixus et mortuus, sicut nec pro illis, ergo pares sunt impietate, pares perditione, et pariter omnino extranei a Christi redemptione: quia et si pro istis passus esse dicatur, quid eis profecit ejus passio impiis, et in sua impietate perituris, nisi, ut qui non fiunt participes redemptionis, majorem et graviorem incurrant cumulum damnationis?



CAPUT XIX. De B. Leonis intelligentia.

Ponit quaedam verba B. Leo in quibusdam sermonibus [Col. 1018C] ad populum, ex quibus nonnulli, vel minus attendentes, vel minus intelligentes, fortassis eum docere et sentire existimant quod Dominus noster etiam pro impiis in sua impietate durantibus passus sit, et eorum possit dici redemptor, sicut illud est quod quodam loco ait: [Respice tandem, Judaee, respice, et ad Redemptorem etiam tuum, deposita infidelitate, convertere. Noli sceleris tui immanitate terreri; non justos Christus, sed peccatores vocat: nec impietatem tuam repellit, qui pro te, cum crucifixus esset, oravit.] Sed in his verbis manifestum est bene intelligentibus, quia, usitato more humanae locutionis, sub unius Judaei persona totum Judaeorum populum alloquitur, et idcirco velut in persona omnium, ad unum clamat et dicit: [Et ad redemptorem [Col. 1018D] etiam tuum deposita infidelitate convertere.] Non quia nullus sit infidelium Judaeorum cujus Dominus non sit redemptor, sed quia non solum aliarum gentium, sed etiam illius Judaici populi, cujus scelere et impietate crucifixus est, si ad eum convertatur, redemptor esse dignatur. Et ideo ait [qui pro te cum crucifixus esset oravit:] non quod nullus infidelium [Col. 1019A] Judaeorum sit pro quo non Dominus in cruce oraverit, dicens: »Pater, ignosce illis, non enim sciunt quid faciunt (Luc. XXIII, 24),« cum aperte ipse Dominus dicat: »Ego pro eis rogo, non pro mundo rogo, sed pro his quos dedisti mihi de mundo (Joan. XVII, 9) [a 2Kb] .« Sed quia etiam in ipso infideli populo et sunt, et fuerunt multi, pro quibus ut a suo errore convertantur et salventur Domini misericorditer oravit, et quod oravit efficaciter obtinuit, et perfecit. Et recte B. doctor dicit, velut sub unius persona ad totum illum infidelem populum [qui pro te cum crucifixus esset oravit]. Quia profecto et ex illo, et in illo populo et fuerunt, et sunt, et erunt, pro quibus oravit. Haec verba B. Leonis ita omnino esse intelligenda, etiam ipse in aliis locis eorumdem [Col. 1019B] sermonum ad populum tam clare exponit, ut de his nemini dubitandum sit. [Sicut enim quodam loco ait: Dominus noster ita humano generi sua morte consulit, ut sacramentum salutis etiam ipsis persecutoribus non negaret; qui enim venerat universis credentibus omnia peccata dimittere, a generali indulgentia nec Judaicum voluit crimen excludere.] Item alibi de eodem Domino nostro loquens: [Cujus, inquit, etiam circa interfectores suos tanta erat pietatis affectio, ut de cruce supplicans patri non se vindicari, sed illis postularet ignosci, dicens: »Pater, dimitte illis, non enim sciunt quid faciunt.« De cujus utique orationis potentia fuit, ut praedicatio apostoli Petri ex his qui dixerunt: »Sanguis ejus super nos, et super filios nostros« multorum ad poenitentiam [Col. 1019C] corda converteret, et una die baptizarentur tria fere millia Judaeorum; fieretque »omnium una anima, et cor unum paratorum pro eo mori,« quem poposcerant crucifigi.]

Haec de expositione superiorum verborum ex ipsis beati Leonis verbis posuimus, qui his dictis continuo subjungit, dicens: Ad hanc indulgentiam traditor Judas pervenire non potuit: [Quoniam perditionis filius, cui diabolus stabat a dextris, prius in desperationem transiit, quam sacramentum generalis redemptionis Christus impleret. Nam mortuo pro impiis omnibus Domino, potuisset forte etiam hic consequi remedium, si non festinasset ad laqueum.] In quibus verbis potest aliquis minus considerans, et minus intelligens ita existimare, ut quod dictum [Col. 1019D] est sacramentum generalis redemptionis, et mortuo pro omnibus impiis Domino, ita accipi possit quasi et illa generalis redemptio, et illa mors Domini pro [Col. 1020A] omnibus impiis, etiam pro non credentibus et in sua impietate pereuntibus facta credenda sit: sed pro quibus omnibus impiis Dominum mortuum dicat, et quid generalem redemptionem velit intelligi putamus quod ipse suis verbis, quae paulo superius posuimus diligenter exponat, dicens: [Qui enim venerat universis credentibus omnia peccata dimittere, a generali indulgentia nec Judaicum voluit crimen excludere.] Ut vere pro illis omnibus impiis mors Domini fuerit impensa, quibus universis credentibus omnia peccata dimittit. »Et generalem redemptionem, sive generalem indulgentiam« ideo dixisse intelligatur, quia nec populum Judaicum, nec ullum genus hominum ab illa redemptione, et indulgentia inveniatur exclusum. Sed in illis verbis, pro quibus [Col. 1020B] exponendis ista replicavimus, illud evidenter ostenditur, quod »proditor Judas« nullatenus ad Christi redemptionem pertineat: Nec potuerit consequi remedium, quoniam festinavit ad laqueum, et ideo illi passio Christi nihil profuit, quia in eorum damnationem transiit, qui apud inferos jam puniti redemptionis Dominicae participes esse non poterant. Et tamen, velut ad ipsum infelicem, et perditum alio loco ita increpando loquitur, dicens: Redemptorem etiam tuum, ne tibi parceret vendidisti. Non quia et ipsum redemit, quem jam superius idem Doctor ad redemptionem pervenire non potuisse monstravit. Nec quod Redemptor illius intelligendus sit, qui in sua impietate permansit, et periit, sed quia in illa generali redemptione passionis Christi potuisset et [Col. 1020C] ipse fortasse consequi remedium, si non festinasset ad laqueum et ideo sic ei dicit: Redemptorem etiam tuum vendidisti, quia vere etiam ipsius Redemptor fieret, si ab eo etiam post tantum reatum pie et fideliter indulgentiam posceret. Nimis omnino prolixum est, et in ratione fidei exercitatis minime necessarium, ut de singulis hujus beati doctoris sententiis, ubi aliqua ejusmodi occasio esse potest, sicut in istis paucissimis factum est, diligenter omnia exponantur. Illud tantum attentius videtur esse commendandum, quod ubi »generale chirographum,« vel »generalem pactionem,« sive cautionem memorat generalis damnatio totius humani generis, quae introducta est per Adam, intelligenda sit: et ubi »generalem redemptionem,« vel »generalem indulgentiam« [Col. 1020D] ponit, »propter omnium hominum,« vel omnium nationum »genus« dictum accipiendum sit. Et ubi »pro omnibus impiis« Dominum mortem [Col. 1021A] suscepisse docet, pro omnibus »ex impietate conversis,« et in eum credentibus, sicut ipsa ejus verba in multis declarant, accipiendum sit.



CAPUT XX. De Christi morte pro solis fidelibus.

Haec fideliter, et omnino indubitanter tam de Scripturis sanctis, quam de beatorum Patrum scriptis legenda, et consideranda proposuimus: in quibus evidenter idem reverendi Patres docent, et ex ipsius Domini, et Redemptoris nostri sermonibus probant, quod pretiosus ejus »Sanguis pro multis effusus sit« in remissionem peccatorum, »et dederit ipse animam suam redemptionem pro multis (Matth. XX, 28).« Et non eum dixisse pro omnibus, sed pro multis. [Col. 1021B] Ita intelligunt et exponunt quod pro his qui credere voluerint, distincte et designanter accipiendum sit. Et quod omnes pro quibus mortuus est, oves suas fecit: quod utique impios in sua impietate pereuntes et perituros nullatenus fecit; [quibus (Aug. in Joan., tract. 48) etiam manifeste dicit: »Sed vos non creditis quia non ex ovibus meis (Joan. X, 26).« Et pro eis qui ita credunt Dominum nostrum verum Deum, ut negent eum pro salute nostra verum hominem factum, dicunt non esse mortuum ipsum Dominum Christum; quia utique secundum hominem mortuus est Christus. Dicunt etiam quod tunc pro uno quoque Christi occisio intelligenda sit, cum credit in occisum, id est per ejus mortem sua peccata dimittit;] et quod gratia incarnationis, et totius redemptionis [Col. 1021C] ejusdem Domini Jesu Christi, ita generaliter omnibus, qui eum naturam nostram suscipientem receperint, et eo spiritu fuerint regenerati, quo est ille progenitus, praestita sit: ut tamen impios, et infideles tantae misericordiae suae reliquerit exsortes.

Quibus autem ista non sufficiunt, sed magis »ita generaliter pro omnibus« Christum Dominum passum et mortuum intelligunt, ut eamdem passionem, et mortem suam etiam impiis nunquam credituris, et omnino in sua impietate perituris impenderit, quaeri ab eis merito potest, cum Dominus se »pro multis« animam suam daturum, et »pro multis« sanguinem suum effundendum in remissionem peccatorum dixerit, et non pro omnibus: ubi si responderint, quia nec aliud eis respondendum restat, quod [Col. 1021D] ideo dixerit »pro multis« quia pro solis illis, qui ad fidem venturi, et fideles futuri erant, et illa suscepta, et pretiosus sanguis fusus esse intelligendus sit. Ergo confirmatur Patrum illa sententia, qua pro multis dictum pro illis scilicet qui credere voluerint intellexerunt? Et ideo ubicunque in litteris apostolicis legitur, quod »idem Dominus dederit semetipsum redemptionem pro omnibus, et gratia Dei pro omnibus gustaverit mortem, et pro omnibus mortuus sit (I Tim. II, 6; Heb. II, 9),« illi multi pro quibus Dominus et animam suam se positurum, et sanguinem [Col. 1022A] fusurum dixit, qui utique in suo genere, »et multi et omnes sunt (II Cor. V, 14),« recte intelliguntur. Sicut et illud quod »omnes in Christo vivificabuntur (I Cor. XV, 22),« et quod »per unius hominis justitiam in omnes homines in justificationem vitae (Rom. V, 18, 19),« et non confuse et absurde, etiam de impiis, et infidelibus, sed de illis omnino »multis« dictum intelligendum est, de quibus manifeste dicitur: »Sic et per obedientiam unius hominis justi constituentur multi.« Et de quibus alibi idem Apostolus dicit verbis Domini evidentissime consonans: »Sic et Christus semel oblatus est ad multorum exhaurienda peccata (Heb. IX, 28).« Et apud beatum Danielem prophetam legitur: »Et multi de his, qui dormiunt in terrae pulvere, evigilabunt (Dan. XI, 19).« [Col. 1022B] Et quod est mirabilius isti ipsi in suo genere omnes, et in suo genere »multi« ad comparationem multitudinis reproborum dicuntur a Domino pauci, cum ait: »Multi autem sunt vocati, pauci vero electi (Matth. XX, 16).«

Quod si inveniuntur aliqui Patrum, qui etiam pro impiis in sua impietate permansuris Dominum crucifixum dicant: si hoc divinae Scripturae certissimis et clarissimis documentis probant: erunt ergo illa, quae ex verbis Domini de hac re commemoravimus aliter intelligenda. Quod est omnino mirum, vel potius incredibile posse fieri. Si autem absque ullis Scripturae, ut dictum est, non ambiguis, quae et aliter intelligi possint, sed certis, omnino testimoniis hoc dixisse inveniuntur, quis non videat potiorem illam esse auctoritatem, quae et tam evidenti ratione [Col. 1022C] et tam multiplici Scripturarum attestatione firmatur. Si autem placet, sicut et nobis multum placet, ut etiam istorum »sententia ex pietate veniens, propter pacem et venerabilem pietatem beatissimorum Patrum non renuatur.« Nulla ergo contentione pro aliis adversus alios litigetur: non una sententia pro altera damnetur. Et quia vere fieri potest, ut ignorantiam et imperitiam nostram in hac re aliquid lateat, »nihil temere definiatur; ut quolibet acquiescat modo, non sit haereticum, nisi contentione haereticum fiat.«



CAPUT XXI. De libero arbitrio. Nemo sine Dei gratia libero bene uti potest arbitrio.---De necessitate Redemptoris.

[Col. 1022D] Additur adhuc in praefata epistola dixisse illum miserabilem monachum, »quod postquam primus homo libero arbitrio cecidit, nemo nostrum ad bene agendum, sed tantum ad male agendum libero potest uti arbitrio [a 1Kb] .« Quod est utique non solum mirabile, et inauditum, sed quantum nobis videtur, etiam incredibile ut homo inter fideles, et a fidelibus nutritus et eruditus, et in ecclesiasticorum Patrum scriptis, non parum exercitatus hoc dicere, vel sentire potuerit: »quod post primi hominis lapsum, nemo etiam fidelium ad bene agendum libero possit [Col. 1023A] uti arbitrio, sed tantum ad male agendum:« tanquam in nobis non sit liberum arbitrium, nisi ad malum: ad bonum autem sola in nobis Dei gratia absque libero arbitrio operetur. Si enim dixisset generaliter »nemo hominum« et addidisset »sine Dei gratia,« et ita subjungeret, »libero bene uti potest arbitrio,« esset »catholicus sensus,« et catholica omnino assertio. Cum autem dixisse arguatur, quod nemo nostrum, id est fidelium, nisi tantummodo ad male agendum, libero uti possit arbitrio, quid aliud tali dicto, et tali novitatis praesumptione asseritur, nisi quod humanae mentis arbitrium, quod ante peccatum ad verum bonum amandum et desiderandum et fruendum erat liberum: ita primo homine peccante vitiatum sit, et [Col. 1023B] perierit, ut deinceps tantummodo ad malum remanserit in homine liberum arbitrium; ad bonum vero agendum, sive habendum nullum sit hominis liberum arbitrium, sed tantum divinae gratiae bonum. Quod genus erroris nec apud haereticos, nec apud quemquam catholicorum nos cognovisse, vel audivisse meminimus; ita ut etiam de isto hoc nobis, ut jam diximus, incredibile videatur.

Sicut enim unus atque idem homo potest esse sanus, et ex sano qualibet intemperantia effici infirmus, et remedio salutari iterum fieri sanus; sic et liberum humanae mentis arbitrium quod prius erat sanum, factum est primo homine peccante infirmum, et quod erat salvum, factum est perditum; et quod erat vivum, factum est mortuum. Vere enim sanum [Col. 1023C] erat ante peccatum nullo peccati languore vitiatum, et per ipsum peccatum factum est infirmatum, ut veraciter clamet at Deum: »Ego dixi: Domine, miserere mei, sana animam meam, quia peccavi tibi (Psal. XL. 5).« Et cum per verum medicum sanatur, gratulans, et gratiosa gens dicit: »Domine Deus noster, clamavi ad te et sanasti me (Psal. XXIX, 3).« Vere erat salvum, quod nulla interius mala voluntate, nulla exterius mala operatione erat depravatum, sive corruptum: et vere factum est perditum, cum mala voluntate Deum deseruit, et deserendo bonum, quod habebat, amisit. Unde hanc perditionem in se recognoscens, atque ab ea liberari cupiens ingemiscit, et dicit: »Erravi sicut ovis quae periit: require servum tuum, quia mandata [Col. 1023D] tua non sum oblitus (Psal. CXVIII, 176).« Et quotidie necessarium habet quaerentem, atque salvantem illum, qui dicit: »Venit enim Filius hominis quaerere, et salvum facere, quod perierat (Luc. XIX, 10).« Erat etiam vivum, quia adhaerebat illi, cui dicimus: »Quoniam apud te est fons vitae, et in lumine tuo videbimus lumen (Psal. XXXV, 10),« vivens in illo, et per illum, de quo in Evangelio scriptum est: »Et vita erat lux hominum (Joan. I, 4).« Sed hanc vitam, atque hunc fontem vitae deserendo factum est a vita Dei alienatum et mortuum: »Quia anima quae peccaverit ipsa morietur (Ezech. XVIII, 4).« Nec habet in se et ex se ullum sensum vita lem et ad veram vitam nitentem, nisi per eum [Col. 1024A] resuscitetur et vivificetur, qui dicit: »Quoniam hic Filius meus fuerat et revixit, perierat et inventus est (Luc. XV, 24).« Et nisi in illo spiritu vegetetur, de quo dicit Apostolus: »Littera occidit, spiritus autem vivificat (II Cor. III, 6).« Sic sunt mortui, et quotidie vivificantur, de quibus Dominus in Evangelio dicit: »Venit hora et nunc est, quando mortui audient vocem Filii Dei, et qui audierint vivent (Joan. V, 23).« Et quibus Apostolus clamat, dicens- »Surge qui dormis, et exsurge a mortuis, et illuminabit tibi Christus (Ephes. V, 14).«

Nec aliquis insidiosus, et calumniosus objicere nobis conetur, quod ita dicamus liberum arbitrium per peccatum primi hominis perditum, et mortuum, quasi naturam suam in qua naturaliter habet insitam [Col. 1024B] liberi arbitrii voluntatem perdidisse intelligendus sit. Non enim perdidit naturam, sed bonum naturae: non perdidit velle, sed perdidit bonum velle: nec perdidit anima naturam suam cum moritur: in qua sicut semper existit, ita et secundum quemdam modum suum semper vivit. Et tamen vere moritur, non abolitione substantiae, sed amissione verae vitae suae, quod illi Deus est. Et ideo prorsus ipsum liberum hominis arbitrium necesse habet requirentem et invenientem, ut ex perdito fiat salvum: necesse habet suscitantem, et vivificantem, ut ex mortuo fiat vivum: necesse habet etiam redimentem, ut quod erat servituti obnoxium, possit effici liberum. Erat namque servituti obnoxium, quia peccato subjugatum, et »omnis qui facit peccatum [Col. 1024C] servus est peccati (Joan. VIII, 34, 36).« A qua servitute fit liberum per eum qui dixit: Si vos Filius liberaverit, tunc vere liberi eritis. Et per donum Spiritus sancti, de quo Apostolus ait: »Ubi Spiritus Domini, ibi libertas (II Cor. III, 17).« Perdiderat itaque homo per primae praevaricationis lapsum, et in eo omne genus humanum, veram arbitrii libertatem, qua antea liberum erat ad appetendum et habendum verum et divinum, et aeternum bonum. Nec hanc felicem et veram bonae voluntatis libertatem ullo modo valet recipere, nisi per redemptionem Christi fiat liberum, et per gratiam Spiritus sancti, de servitute peccati, in libertatem justitiae transferatur.



CAPUT XXII. Liberum arbitrium, id est recta voluntas, renovatur de die in diem. De operibus infidelium.
[Col. 1024D]

Haec est ergo infirmitas, et perditio, et mors liberi arbitrii per unum hominem ingressa in mundum, qua per se nullatenus valet assurgere ad verum et aeternum, et beatificum bonum, nisi per secundum hominem fuerit sanatum inventum, vivificatum et redemptum. Idipsum namque liberum hominis arbitrium, id est ipsa humanae mentis bona, et recta voluntas, cum qua homo bonus et rectus conditus fuerat, et Deo obediendo ante peccatum perseverabat bona, et Deum contemnendo per peccatum facta est mala: et per justificationis Christi gratiam, ad Deum resipiscendo, et rediendo efficitur bona: ipsa [Col. 1025A] erat ante peccatum libera, ipsa facta est per peccatum servituti obnoxia, ipsa fit per justificantem gratiam liberata, et renovatur de die in diem, usquedum ad perfectam libertatem vitae aeternae per eamdem gratiam perducatur. Ita liberum arbitrium ad verum bonum, et per Adam agnoscitur verissime perditum, et per Christum verissime restauratum. Qui non abstulit homini liberum arbitrium, sed, ut dictum est, infirmum sanans, perditum invenit, mortuum suscitavit, servituti addictum redimendo liberavit.

Ideo in infidelibus idipsum liberum arbitrium, ita per Adam damnatum et perditum, in operibus mortuis liberum esse potest, in vivis non potest: unde ante omnia necessaria est homini omni sanguinis Christi [Col. 1025B] redemptio, per quam et emundetur ab operibus mortuis, et vivificetur ad serviendum Deo viventi. Quod commendans Apostolus dicit: »Quanto magis sanguis Christi qui per Spiritum sanctum semetipsum obtulit immaculatum Deo, emundavit conscientiam nostram ab operibus mortuis ad serviendum Deo viventi (Heb. IX, 14).« Vere enim mortua sunt omnia opera infidelium, non solum quando aperte vitiis et peccatis serviunt, sed etiam quando naturali bono in quantum omnipotens Creator tribuit, instigati, vel naturali lege commoniti, quae quotidie in cordibus eorum clamat: »Quod tibi non vis, alii ne feceris: Et omnia quaecunque vultis, ut faciant vobis homines, et vos eadem facite illis (Tob. IV; Matth. VII);« quaedam bona opera et velut quasdam virtutes habere, [Col. 1025C] atque exercere videntur: quia fidem Dei, et Christi ejus vel ignorantes, vel odio habentes aut etiam persequentes, quod ex illa fide non operantur, omnino nec bonum opus, nec vera virtus esse potest, quae non procedit ex radice veritatis et bonitatis. Dum enim illa ipsa quae secundum homines videntur esse bona opera, nequaquam vera fide ad Dominum referuntur, quem ignorant, nec propter eum agunt, sed aut propter quamdam honestatem, qua inter homines magni videantur, vel propter cupiditatem alicujus commodi temporalis, ipsa impietate infidelitatis, ipsa inflatione elationis, ipsa perversitate cupiditatis [a 2Kb] , ita immunda et inquinata sunt omnia, ut apud Deum non virtutes, sed vitia judicentur; unde Apostolus ait: Inquinatis autem et infidelibus nihil est [Col. 1025D] mundum; sed inquinata sunt eorum et mens et conscientia (Tit. I, 15); et iterum: »Omne autem, quod non est ex fide, peccatum est (Rom. XIV, 23);« et: »Sine fide impossibile est placere Deo (Heb. XI, 6).«



CAPUT XXIII. Renovatur quidem recta voluntas, gratia tamen Christi semper auxiliante.
[Col. 1026A]

Fideles autem Christi sanguine redempti, et per lavacrum regenerationis et renovationis mundati, instaurata in se, et quotidie instauranda arbitrii libertate, eadem gratia (per quam semel illuminati sunt) semper cooperante, et auxiliante operantur opera bona, non ex seipsis, neque ex viribus propriis; sed ex illo, cujus spiritu aguntur. Quia ut Apostolus dicit: »Quicunque Spiritu Dei aguntur, hi filii sunt Dei (Rom. VIII, 14).« Qui etiam, ut manifestissime ostenderet, et commendaret, et fideles operari opus bonum, et ut hoc ipsum operari possint, Deum in illis operari, breviter utrumque declaravit dicens eisdem [Col. 1026B] fidelibus: »Cum timore et tremore vestram salutem operamini: Deus est enim qui operatur in vobis, et velle, et perficere pro bona voluntate (Phil. III, 12, 13).« Quod beatus Leo ita exponit (ser. 8, in Epiph.): [Dicente enim discipulis suis Domino, »sine me nihil potestis facere,« dubium non est hominem bona agentem ex Deo habere, et effectum boni operis, et initium voluntatis. Unde et Apostolus copiosissimus, et fidelium cohortator, cum timore, inquit, et tremore vestram salutem operamini: Deus est enim qui operatur in vobis, et velle, et operari pro bona voluntate. Et: Haec sanctis causa est tremendi, atque metuendi, ne ipsis operibus pietatis elati deserantur ope gratiae, et remaneant in infirmitate naturae.] Ita namque operante in suis fidelibus [Col. 1026C] Deo impletur illud quod Dominus ait: Qui autem facit veritatem, venit ad lucem, ut manifestentur ejus opera, quia in Deo sunt facta (Joan. III, 21); et ex persona eorumdem fidelium ei per prophetam dicitur: Domine, dabis pacem nobis: omnia enim opera nostra operatus es in nobis.

Haec ita esse sentienda, atque tenenda de liberi arbitrii instauratione, et de munere atque auxilio divinae gratiae ita beatus papa Coelestinus breviter docet, et inculcat dicens (in epist. ad Galat. cap. 8): [Non est dubium ab ipsius gratia omnia hominis merita praeveniri, per quem fit, ut aliquid boni et velle incipiamus, et facere. Quo utique auxilio et munere Dei non aufertur liberum arbitrium, sed liberatur: ut de tenebroso lucidum, de pravo rectum, de languido [Col. 1026D] sanum, de imprudente sit providum. Tanta enim est erga omnes homines bonitas Dei, ut nostra velit esse merita, quae sunt ipsius dona; et pro his quae largitus est, aeterna praemia sit donaturus. Agit quippe [Col. 1027A] in nobis, ut quod vult, et velimus, et agamus: nec otiosa in nobis esse patitur, quae exercenda, non negligenda donavit, ut et nos cooperatores simus gratiae Dei.]

Item de eadem re ex conciliis vel definitionibus Patrum haec proponenda credidimus (Conc. Arausic., can. 10).

[Primum. Adjutorium Dei etiam renatis, ac sanatis semper est implorandum, ut ad finem bonorum pervenire, vel in bono possint opere perdurare.

Secundum (can. 13). Arbitrium voluntatis in primo homine infirmatum, nisi per gratiam baptismi non potest reparari: quod amissum, nisi a quo potuit dari, non potest reddi. Unde veritas dicit: »Si vos filius liberaverit, tunc vos vere liberi eritis.«

[Col. 1027B] Tertium (can. 19). Natura humana, etiamsi in illa integritate, in qua est condita permaneret, nullo modo seipsam creatore suo non adjuvante servaret. Unde cum sine Dei gratia salutem non posset custodire, quam accepit: quomodo sine Dei gratia poterit reparare quod perdidit.

Quartum (can. 21). Ideo Christus non gratis mortuus est, ut et lex per illum impleretur, qui dixit: »Non veni solvere legem, sed adimplere (Matth. V, 17).« Et natura per Adam perdita per illum repararetur qui dixit: »Venisse se quaerere et salvare quod perierat.]«



CAPUT XXIV. De condemnatione Gotteschalci.

Post haec interposita quadam narratione, quae ad [Col. 1027C] praesentem responsionem nostram non videtur necessaria subjungit scriptor epistolae de conventu concilii episcoporum pro examinandis et definiendis quaestionibus sive objectionibus, quas ille miserabilis monachus proposuisse vel docuisse dicitur. De quibus quid nostrae pusillitati videatur jam supra satis ostensum est. Et qualiter idem monachus eorumdem episcoporum judicio, quia eorum acquiescere sententiae noluit, fuerit condemnatus, ita dicens:


HINCMARUS.

Quapropter, inquit, ad episcoporum eum praesentiam qui tunc regio mandato pro negotiis regiis apud Carisiacum accersiti erant, in praesentiam etiam Domini Wenilonis, [a 1Kb] qui illuc convenerat, producere [Col. 1027D] studui ubi multis audientibus nihil dignum ratione vel dixit, vel interrogatus respondit: sed, ut arreptitius, cum quid rationabiliter responderet non habuit, in contumelias singulorum prorupit. Et propter impudentissimam insolentiam suam per regulam sancti Benedicti a monachorum abbatibus, vel caeteris monachis dignus flagello adjudicatus. Et quia contra canonicam institutionem, civilia et ecclesiastica [Col. 1028A] negotia perturbare studuit indefessus, et se noluit recognoscere, vel aliquo modo humiliare profusus ab Episcopis, et secundum ecclesiastica jura damnatus.


RESPONSIO.

In quibus verbis inprimis illud videtur absurdum, quod praefatum miserabilem monachum in judicio episcoporum productum prius abbates monasteriorum, qui praesentes aderant, ad caedes et flagella judicasse referuntur, et deinde Episcopi juxta Ecclesiastica jura damnasse. Cum homo qui ante reddebatur haereticus juxta antiquam Ecclesiae observantiam, atque auctoritatem, ad episcopale tantummodo judicium pertineret, sive damnandus, sive absolvendus. Nec prius ab inferioris loci hominibus, et [Col. 1028B] postmodum ab episcopis debuerit condemnari: sed et de ipsis flagellis, et caedibus, quibus secundum regulam sancti Benedicti dicitur adjudicatus, quibus et omnino fertur atrocissime et absque ulla misericordia pene usque ad mortem dilaceratus, quae moderatio, et mensura juxta pietatem ecclesiasticam, et sacerdotalem, sive monachalem verecundiam servari debuerit, ipsi potius apud se judicent. Quod autem in episcoporum contumelias dicitur prorupisse, vere hoc est et impium, et insanum, et omnino justa ultione damnandum: licet melius ab aliis quam ab ipsis.

De illis vero sententiis, quas et antea praedicasse, et tunc in Synodo proposuisse, nec ullatenus mutare voluisse firmatur, ignoscat nobis unusquisque lector, [Col. 1028C] ignoscat etiam reverendus ille epistolae scriptor: Quia sicut jam superius, et ex divina, et ex paterna auctoritate satis ostendimus, videtur nobis sine dubio, quod illa, quae de divina praedestinatione dixit, juxta regulam catholicae fidei vera sint, et a veridicis patribus manifestissime confirmata, nec ab ullo penitus nostrum, qui Catholicus haberi vult, respuenda sive damnanda. Et ideo in hac re dolemus non illum miserabilem, sed ecclesiasticam veritatem esse damnatam. In illa autem Apostoli sententia, qua de Deo ait, »qui vult omnes homines salvos fieri, et ad agnitionem veritatis venire,« putamus eum sensum beatissimi patris Augustini, ab omni semper Ecclesia venerabiliter recepti, et usque in finem saeculi recipiendi, secutum fuisse, qui de tanta [Col. 1028D] quaestione tractans, et collatis inter se duobus testimoniis, apostolico videlicet et prophetico, qualiter juxta sanam fidei intelligentiam utrumque verum esse accipiendum sit, et in plerisque aliis librorum suorum locis, et maxime in libello qui Enchiridion dicitur evidentissime declarat; et quid ei de re tanta probabilius videatur, manifestat. Cujus omnino veridicum sensum non oportuit sub persona [Col. 1029A] alicujus hominis, a catholicis Dei sacerdotibus condemnari: ne jam non iste, qui errare-putatur, sed ille potius, cujus auctoritatem sequitur, haereticus esse judicetur. Et licet alii quidam sancti, et venerabiles patres simpliciter illa apostoli verba accepisse inveniantur utrorumque tamen sententia fuerat honoranda: nec ut jam superius dictum est, una pro altera damnanda; quia et illa ex divina auctoritate vera esse monstratur, et ista quadam pia ratione non abhorrere a veritate fideliter creditur.

Jam illud de Dominici sanguinis pretio quod pro his tantum qui credere voluerint datum sit manifestum est, sicut supra satis ostendimus eorumdem beatorum patrum sententia: quam iste, ut putamus, et legendo didicerat, et damnare metuebat. Unde, et si [Col. 1029B] inventi sunt alii aeque patres, qui illud gloriosum pretium etiam pro nunquam credituris, et in sua impietate perituris datum esse non abnuant, melius ut credimus utrique honorarentur, nec pro aliis alii damnarentur: quia et illud manifeste divina auctoritate firmatum est; et istud si pie sentitur, non est abnuendum. Quod vero dixisse firmatur, ad male tantummodo agendum liberum nos habere arbitrium; ad bene vero agendum non habere, si vere ita sensit et dixit, hoc vere non est ex divina auctoritate sumptum, neque ex sanctorum Patrum dogmatibus tractum, sed aperte ex proprio errore prolatum. Quia liberum nobis arbitrium quod peccato fuerat subjugatum, non ablatum est, sed liberatum, et ipsum nobis per Dei gratiam excitatur ad bene [Col. 1029C] agendum, ut et ipsi ejusdem gratiae cooperatores simus. De qua re, si iste tam absurde et insipienter erravit, manifesta est Apostoli sententia dicentis: »Fratres, et si praeoccupatus fuerit homo in aliquo delicto, vos qui spirituales estis hujusmodi instruite in spiritu lenitatis, considerans te ipsum ne et tu tenteris (Gal. VI, 1).« Et illi quidem propter intemperantiam, importunitatem, atque infrunitatem linguae suae et inquietam mobilitatem instabilitatis suae, merito forsitan accidit, quod in Salomone legitur, »Et qui inconsideratus est ad loquendum sentiet mala (Prov. XIII, 3);« et iterum: »Qui imponit stulto silentium, iras mitigat (Prov. XXVI, 10);« et alio loco: »Ejice derisorem, et exibit cum eo jurgium, cessabuntque causae, et contumeliae (Prov. XXII, 10).«



CAPUT XXV. Inaudita in Gotteschalcum crudelitatis exempla.
[Col. 1029D]

Tamen nullius hominis improbitate, et infrunitate ita moveri debemus, ut contemnamus, vel impugnemus, aut etiam damnare audeamus divinam veritatem, sive patrum nostrorum venerabilem auctoritatem, memores Apostoli dicentis: »Non enim possumus aliquid adversus veritatem, sed pro veritate [Col. 1030A] (II Cor. XIII, 8).« Atque ita potius agendum, ut et patres in filiis, et filii in patribus honorentur, juxta Salomonem dicentem: »Corona senum, filii filiorum et gloria filiorum patres eorum (Prov. XVII, 6).« De quibus etiam alibi praecipitur: »In multitudine presbyterorum prudentium sta, et sapientia illorum ex corde conjungere, ut omnem narrationem Dei possis audire (Eccli. VI, 35);« et iterum: »Ne despicias narrationem presbyterorum sapientium, et in proverbiis illorum conversare: non te praetereat narratio seniorum; et ipsi enim didicerunt a patribus suis: quoniam ab ipsis disces intellectum, et in tempore necessitatis dabis responsum (Eccli. VIII, 9, 11, 12).« De his namque et alibi praecipitur: »Interroga patrem tuum, et annuntiabit tibi; majores [Col. 1030B] tuos, et dicent tibi (Deut. XXXII, 7);« et iterum: »Ne transgrediaris terminos antiquos, quos posuerunt patres tui (Prov. XXI, 28).«

Quapropter illud prorsus omnes non solum dolent, sed etiam horrent: quia inaudito irreligiositatis, et crudelitatis exemplo, tandiu ille miserabilis flagris et caedibus trucidatus est, donec (sicut narraverunt nobis, qui praesentes aderant) accenso [a 1Kb] coram se igni libellum, in quo sententias Scripturarum sive sanctorum Patrum sibi collegerat, quas in concilio offerret, coactus est jam pene emoriens suis manibus in flammam projicere, atque incendio concremare: cum omnes retro haeretici verbis, et disputationibus victi, atque convicti sunt. Et sic pravitas, quae videbatur hominis, fuerit coercenda, ut nulla [Col. 1030C] divinis rebus inferretur injuria. Maxime cum illi sensus, qui ipso continebantur libello, excepto uno qui extremus ponitur, non essent sui, sed ecclesiastici: nec ignibus damnandi, sed pia et pacifica fuerint inquisitione tractandi. Sed et illa ejusdem miserandi hominis tam longa, et inhumana in ergastulum per tot annos damnatio, aliqua ut credimus, compassionis benignitate, et consolatione fuerat temperanda, vel etiam removenda, ut frater pro quo Christus mortuus est, per charitatem, et spiritum mansuetudinis potius lucraretur, quam abundantiori tristitia absorberetur. Quod illuc, ut Dominus novit, in quantum ipse inspicere dignatur, suggerimus charitate, quam nobis beatus Joannes apostolus commendat, dicens: »In hoc cognovimus charitatem Dei, quod ille pro [Col. 1030D] nobis animam suam posuit, et nos debemus pro fratribus animas ponere (I Joan. III, 16).«



CAPUT XXVI. De voluntate Dei.

Post damnationem hujus miserandi hominis subjungit scriptor epistolae ad singulas illius propositiones suas, et quorumdam, qui cum eo similiter sentiunt, responsiones, quas hic necesse est in ordinem [Col. 1031A] ponere, et quid nobis de his videatur breviter designare. Quod licet supra multipliciter jam factum sit; tamen neque nunc praetereundum putamus, ne quid difficultatis, et obscuritatis ex hujusmodi responsionibus cuiquam generetur. Quae videlicet responsiones in ipsa epistola ita incipiunt:


HINCMARUS

»Dicunt et firmiter credunt, qui sanius apud nos sapere videntur, quia Dominus »omnes homines vult salvos fieri (I Tim. III, 4),« secundum Apostolum, »qui neminem vult perire (II Petr. III, 9),« licet non omnes salventur; nam et lux in tenebris lucet, »licet eam tenebrae non comprehendant (Joan. I, 6);« et »Christus pro omnibus passus est (II Cor. V, 14),« secundum eumdem Apostolum scribentem ad Timotheum, [Col. 1031B] »qui dedit semetipsum redemptionem pro omnibus, (I Tim. II, 6),« licet non omnes passionis ejus mysterio redimantur: quia effusio justi sanguinis Christi tam dives fuit ad pretium mundi, ut si universitas captivorum in eum crederet, nullus sub mortis imperio remaneret. Et quia non omnes tam ditissimo pretio redimuntur, ad infidelium respicit partem, non ad pretium saeculi copiosum.«


RESPONSIO.

In quibus verbis videtur sibi ille qui scripsit epistolam, duas quaestiones simul, id est, »et quod Deus omnes homines velit salvos fieri,« et quod »Dominus Jesus Christus pro omnibus« omnino »hominibus« etiam in sua infidelitate perituris [Col. 1031C] »mortuus sit,« duobus testimoniis ex Apostolo sumptis plenissime absolvisse atque finisse. Nam quod »Deus omnes homines salvos fieri velit,« producit Apostolum testem apertissime de eodem Deo et Domino dicentem: »Qui vult omnes homines salvos fieri (I Tim. II, 4).« Et istis verbis Apostoli adjungit ex verbis propheticis velut alterius testimonii sensum quod »Deus neminem velit perire,« qui utique apud Ezechielem prophetam loquitur: Quia »nolo mortem peccatoris, dicit Dominus, sed ut convertatur, et vivat (Ezech. XXXIII, 11).« Quem sensum illorum Apostoli verborum, quibus ait, »qui vult omnes homines salvos fieri,« etiam nos superius commemoravimus, et fideliter posse accipi diximus: si tamen et ille sensus beati Augustini quem ille juxta alterius divinae Scripturae auctoritatem [Col. 1031D] diligenter inquirit, et multis ac veracibus modis exponit, pariter recipiatur: nec propter istum ille damnetur, sed potius »utrique sensui« propter veracem et piam Patrum auctoritatem fideliter obediatur. Quia omnino, »et quos vere vult Deus salvos fieri,« sine dubio salvos facit, qui, ut Scriptura testatur, »omnia quaecunque voluit fecit (Psal. CXIII, 3).« Et si caeteros ita vult salvos fieri, ut tamen non eos salvos faciat, sed omnino perire permittat, utrumque hic evidenter apparet: et erga creaturam suam, scilicet, »bonitas Creatoris,« et erga ejusdem creaturae iniquitatem »severitas judicis.«



CAPUT XXVII. De morte Christi. Omnes pro multis.
[Col. 1032A]

Quod autem Dominum nostrum etiam pro impiis in sua impietate perituris esse mortuum uno similiter Apostoli testimonio confirmare videtur, quo ait: »Qui dedit redemptionem semetipsum pro omnibus (I Tim. II, 6),« profecto non recoluit, nec diligenter consideravit, ita haec Apostoli verba esse accipienda, ut consonent Domini verbis, quibus se in Evangelio ad hoc venisse dicit: »Ut animam suam daret redemptionem pro multis (Matth. XX, 28);« et de pretio sui sanguinis similiter ait: »Qui pro vobis, et pro multis effundetur in remissionem peccatorum (Matth. XXVI, 28).« Et ideo ita vere accipiendum est, quod Apostolus ait: »Qui dedit redemptionem [Col. 1032B] semetipsum pro omnibus (I Tim. II, 6),« ut isti »omnes« intelligantur »multi« sicut et alibi idem Apostolus dicit: »Sic et Christus semel oblatus est ad multorum exhaurienda peccata (Hebr. IX, 28).« Qui etiam alio loco quos dixit »omnes« eosdem continuo exposuit intelligendos esse »multos.« Cum enim dixisset de Domino, quod »per unius justitiam in omnes homines in justificationem vitae« statim subjunxit, quia et »per obedientiam unius hominis, »ipsius videlicet Domini Jesu Christi,« justi constituentur multi (Rom. V, 18, 19).« Quia ut omnino manifestum est, ita per eum »omnes homines« efficiuntur justi, ut ipsi qui in suo genere »omnes« sunt, ex comparatione alterius generis [Col. 1032C] eorum, qui propter infidelitatem suam non justificantur, potius »multi« sint. Quod et si aliqui Patrum »pro omnibus omnino hominibus.« Dominum passum intellexerunt, honoretur, et iste velut pius sensus, dummodo ille prior, qui est certissimus, et divina veritate firmatus nulla praesumptione contemnatur, vel quod est gravius damnetur.

Nam et illud testimonium velut ad confirmationem hujus rei ex Evangelio sumptum, id est, »lux lucet in tenebris, et tenebrae eam non comprehenderunt (Joan. I, 5):« non nobis videtur huic congruum assertioni: quia »lux« illa praesentia majestatis suae in tenebris lucens, id est in infidelium cordibus majestate conditoris suam praesentiam exhibens, operatur aliquid in eis, et si non, ut videant ipsam, tamen [Col. 1032D] ut videant aliquid per ipsam, id est, ut intelligant inter justa et injusta, inter bonum et malum, inter agendum et non agendum, »ut sint inexcusabiles (Rom. I, 5)« in die quo judicabit Deus occulta hominum. Quae tamen non »lux« a facie illis resplendet, quia non ad eam attendant, sed velut a tergo eis relucet: quia sicut propheta dicit, »verterunt ad eam tergum, et non faciem (Jer. I, 27).« In hac autem re, qua sanguis Domini Jesu Christi etiam pro impiis in sua impietate perituris fusus esse asseritur, quid utilitatis in eis egerit, nihil omnino invenitur, nisi ut juxta disputationem antiqui, et fidelissimi doctoris (Hilar.), cujus etiam doctrina, et industria toti Galliae ab infestatione quondam [Col. 1033A] Arianae impietatis Deo auxiliante ante defensae: hoc eis non in remedium, sed sicut jam supra diximus, in exitium convertatur. Ait namque vir ille doctissimus, et magna eloquentiae facultate fultus, cum exponeret verba Evangelii, in quibus Judaei obstinata impietate adversus Dominum dixisse leguntur: [»Sanguis ejus super nos, et super filios nostros (Matth. XXVII, 15):« Hoc sibi Judaicus hoc optat populus Christianus pari verbo, dispari voto. Est enim super nos, est et super illos: si super fidelem, protegit; si super inimicum ponitur, premit: sic tamen quod illos sibi adjungit quos tegit: illos non tangit quos gravat.] Sed illam beati Leonis sententiam licet ex parte aliis verbis et alio forsitan sensu positam, quasi hoc vir ille senserit, quod etiam pro [Col. 1033B] impiis in sua impietate perituris Dominus Christus mortuus sit, manifesta veritas non ita intelligendam ostendit. Ait namque ille: [Effusio pro multis sanguinis justi tam potens ad privilegium, tam dives fuit ad pretium, ut si omnes in eum crederent, nullum tyrannica vincula retinerent.] Vere enim pretiosus sanguis ille, et potens exstitit ad privilegium, ut omnes posset redimere: et dives ad pretium, ut nullum tyrannica, id est diabolica vincula retinerent, nisi qui ab ejus fide alienus existeret. Et ideo in tanta quaestione non sunt proponenda incongrua, non sunt asserenda superflua. Ut in simplicitate et sinceritate Dei instruantur, et non in vanitate sensus nostri, hi qui nos audiunt illudantur.



CAPUT XXVIII. De praedestinatione ad interitum.
[Col. 1033C]

Subjungitur in eadem epistola de lege prima tertia quaestione, id est »praedestinatione divina,« sermo prolixus, qui non totus simul, sed per partes ponendus et tractandus nobis videtur, ita se habens.


HINCMARUS.

»Dicunt, inquit, quia »qui omnes homines vult salvos fieri, et neminem vult perire, et qui pro omnibus passus est,« neminem praedestinavit ad interitum vel ignem aeternum: sed ex massa peccati quosdam, sicut praescivit, praedestinavit, id est gratia praeparavit ad vitam et regnum, et illis vitam ac regnum praedestinavit, id est gratia praeparavit aeternum: [Col. 1033D] Evangelio teste qui dicit: »Venite, benedicti,« id est de prima maledictione gratia erepti, electi, et praedestinati, »percipite regnum, quod vobis paratum est,« id est quod vobis praedestinatum est, »ab origine mundi (Matth. XXV, 34).« Quosdam autem, sicut praescivit, non ad mortem neque ad ignem praedestinavit, sed in massa peccati et perditionis juste deseruit, a qua eos praedestinatione sua, id est gratiae praeparatione, occulto, sed non injusto judicio nequaquam eripuit. Quia sicut beatus exponit Augustinus (de Praed. sanct., cap. 10): [Praedestinatio est gratiae praeparatio, gratia autem est vitae donatio, id est ipsius praedestinationis effectus.] Et beatus Prosper, in hac re sancti Augustini expositor, cum [Col. 1034A] caeteris orthodoxis concordans Patribus, dicit: [Non est praedestinatio, nisi quod ad donum pertinet gratiae, aut ad retributionem justitiae.]


RESPONSIO.

In quibus verbis quod dicitur, quia »qui omnes vult salvos fieri,« et »neminem vult perire,« et qui pro omnibus passus est, neminem praedestinaverit ad interitum vel ignem aeternum, apertissime contrarium est fidei: qua vere, et fideliter creditur, et definitur quod omnipotens Deus omnia opera sua, quae erat ipse facturus, quae utique nunquam esse possunt nisi justa et recta, sicut in Psalmo canitur: »Justus Dominus in omnibus viis suis, et sanctus in omnibus operibus suis (Psal. CXLIV, 17),« ante omnia saecula, et verissime praescierit futura, et [Col. 1034B] immobiliter praedestinaverit, id est statuerit, et praefinierit facienda. Justa quippe impiorum et iniquorum in aeterna morte, atque in aeterno igne damnatio, opus est procul dubio justi judicii Dei, »qui reddet unicuique secundum opera ejus (Rom. II, 6).« Et idcirco semper apud eum exstitit, et vere praescitum, et juste praedestinatum, qui, attestante propheta, »fecit quae futura sunt (Isa. XLV, 11, sec. LXX).« Nam si hoc in aeterna ejus praescientia, et praedestinatione non fuisset, nunquam ejus opus esset, nunquam temporaliter fieri potuisset. Quia omne opus suum ille praesciendo, et praedestinando praevenit: et ideo nihil est in ejus operibus futurum, quod ipse non praescierit, et praedestinaverit se esse facturum. Deinde contrarium est [Col. 1034C] etiam doctrinae, et definitionibus sanctorum Patrum. Qui in utramque partem, tam videlicet electorum, quam reproborum (quia et illorum glorificatio et istorum condemnatio justum Dei opus est) divinam praedestinationem ponere non dubitant, sicuti jam supra satis a nobis ostensum est. Et ideo multum necesse est ut agnoscant, qui ita sentiunt, manifestam fidei veritatem et fundatissimam beatorum Patrum auctoritatem; et, quod eis nullatenus expedit, non spernant neque abjiciant illos de quibus Dominus ait: »Qui vos audit, me audit, et qui vos spernit, me spernit (Luc. X, 16).«

Quod si ideo eis videtur absurdum, quia omnipotens Deus reprobos praedestinaverit ad interitum et [Col. 1034D] ad ignem aeternum, quoniam velut incredibile videtur, ut »qui omnes vult salvari,« et qui pro omnibus mortuus creditur, aliquem eorum praedestinaverit ad damnationem: recogitent attentius, quia etsi illa verba Apostoli simpliciter intelligantur quibus de Deo dicit, »qui vult omnes homines salvos fieri,« duobus modis hoc Deum agere certissimum est: dum alios ita »vult salvos fieri,« ut eos ipse omnino faciat salvos, sicut omnes electos: alios vero ita velit salvos fieri, ut eos omnino non salvet, sed in aeternum perire permittat, sicut utique omnes reprobos, quos juxta hunc sensum, et »ut benignus Creator« salvari voluit, et »ut justus Judex« aeternae perditioni tradidit. Sicut ergo et bonitatem suam in [Col. 1035A] eis ostendit, quia eos salvari voluit, et tamen bonitas ejus non impedivit severitatem ejus, qua eos juste damnavit; ita eadem bonitas ejus nullatenus impedivit praedestinationem ejus justitiae, dum quos ille salvos fieri voluit, et iniquos futuros semper praescivit, et in iniquitate sua permansuros, juste ad interitum praedestinavit. Ita et si pro omnibus etiam in sua impietate perituris Christus mortuus est, sic eis exhibuit bonitatem passionis suae, ut tamen hujusmodi impios in sua impietate permansuros justo suo judicio condemnaverit. Sicut ipse ait, »Qui non credit, jam judicatus est (Joan. III, 18).« Et ideo bonitas ejus, quia etiam pro talibus passus creditur, non evacuavit erga eos praedestinationem ejus: qua eos semper, et praescivit in sua impietate permansuros, [Col. 1035B] et praedestinavit juste perituros.

Quidquid ergo post ista in his verbis de aeterna praedestinatione sanctorum dicitur ad regnum et vitam aeternam, catholice et fideliter dicitur: quia sine dubio tam pium, et tam gloriosum opus suum, et aeternaliter omnipotens praescivit futurum, et aeternaliter praedestinavit se esse facturum. Quod autem de reprobis hic affirmatur, quia eosdem omnipotens Deus nequaquam praedestinaverit ad mortem vel ad ignem aeternum, sed tantummodo praescierit eos aeternae morti esse tradendos et perpetuo igni cruciandos, nullatenus est recipiendum; quia (sicut jam satis supra ostensum est) opus suum tam justum, tam magnum, et terribile, quo omnes impios damnaturum se esse decrevit, et aeterna veritate praescivit, [Col. 1035C] et aeterna justitia praeordinavit, ac praefinivit. Et mirum valde est, quomodo negare contendunt eum aeternam ipsorum damnationem praedestinasse, quos jam ab ipso mundi exordio cum primus homo peccavit, et omne humanum genus ex se propagandum unam massam damnationis, et perditionis fecit, manifeste dicant in eadem damnationis et perditionis massa justo Dei judicio deputatos et derelictos. Quid est enim massa damnationis et perditionis ab initio mundi divino judicio effecta, nisi eodem divino judicio aeternae damnationi et perditioni destinata et tradita? Si enim tantummodo praescita est ad aeternam damnationem et perditionem, nullum ibi adhuc est divinum judicium: Et quomodo tales in massa damnationis, et perditionis divino judicio relicti esse dicuntur, [Col. 1035D] si in hac parte nihil adhuc de illis divino judicio est definitum? Sin autem, sicut omnino etiam eorum consensu et confessione verum est, haec massa non solum praescita est, sed etiam judicata, quid aliud intelligi potest, nisi omnino ad eamdem damnationem, et perditionem praedestinata? Quod enim vere, et divina praescientia praecognitum, et divino judicio est decretum, constat omnino esse praedestinatum.



CAPUT XXIX. Praedestinatio ad malum non compellit.

Quod vero subjungit scriptor epistolae, »quia eos, qui perituri erant, praedestinatione sua Deus, id est [Col. 1036A] gratiae praeparatione, ab illa damnationis et perditionis massa nequaquam eripuit,« et ex verbis beati Augustini affirmare conatur: [»Quod« videlicet »praedestinatio non sit aliud, nisi gratiae praeparatio,«] ut quasi ex hoc probare videatur, quod praedestinatio tantummodo in sanctorum electione, quibus ab aeterno omnipotens Deus suam gratiam praeparavit, intelligi debeat; in damnatione vero reproborum, nulla Dei praedestinatio accipienda sit, eo quod nihil gratiae suae ex aeterno illis Deus praedestinaverit, et praeparaverit; omnino falsissimus sensus est, et sensui beati Augustini aperte contrarius. Ille enim ita dixit (de Praedest. sanct. c. 10): [Praedestinatio est gratiae praeparatio: Gratia vero est jam ipsa donatio.] Et post aliqua, ut distingueret inter istam praedestinationem [Col. 1036B] gratiae, quae proprie electorum est, et praedestinationem damnationis et vindictae, quae proprie est reproborum, subjunxit dicens (cap. 10): [Praedestinatio Dei, quae in bono est, gratiae est, ut dixi, praeparatio: gratia vero est ipsius praedestinationis effectus.] Atque ita luculente ostendit, aliter intelligendam esse praedestinationem Dei, quae in bono est bonis, id est electis ubi vere divinae erga eos gratiae est praeparatio, et hujus praedestinationis effectus est ejusdem divinitus praeparatae gratiae jam ipsa donatio: et aliter intelligendam praedestinationem Dei, quae in malo est malis, id est reprobis, quae e contrario nihil est aliud, nisi aeternae praedestinationis [al., damnationis] eorum praeparatio; cujus omnino effectus est jam ipsa damnatio.

[Col. 1036C] Ita venerabilis doctor aeternam praedestinationem Dei in utrumque distribuit, ut et in bono sit bonis, et in malo malis: dum et illis per eam aeterna gratia, et istis per eam aeterno Dei consilio aeterna damnatio praeparatur. Unde et quod beatus Prosper dicit: [Non est praedestinatio, nisi quod ad donum pertinet gratiae, aut ad retributionem justitiae,] ita omnino rectissime intelligendum est, ut divina praedestinatio non ita credatur alicui esse in malum, ut eum malum esse compellat, quod absit, sed quod omnibus, et electis et reprobis vel ad donum pertineat gratiae, vel ad retributionem justitiae: ad donum gratiae electis, et ad retributionem justitiae reprobis; dum et electi gratia salvantur, et reprobi justitia puniuntur. Iste est enim plenissimus et verissimus divinae [Col. 1036D] praedestinationis effectus non tantummodo electos praeordinans ad aeternam gloriam; sed etiam reprobos praeordinans ad aeternam poenam. Sic itaque beatus Prosper cum caeteris orthodoxis Patribus sensit: Et cum beato scilicet Augustino cujus de praedestinatione divina non fallaciter sed fideliter verba ponit atque exponit, et cum aliis, qui de eadem fide atque eodem sensu ipsius divinae praedestinationis immobilem veritatem, et aequitatem in utramque partem, et electorum videlicet, et reproborum veraciter intellexerunt, et firmissime definierunt. Quod si scriptor epistolae eos tantummodo putat orthodoxos, qui in damnatione reproborum divinam solummodo praescientiam, et non etiam praedestinationem [Col. 1037A] credunt: ergo et beatum Augustinum, et beatum Fulgentium, et ipsam fidei ecclesiasticae solidissimam veritatem haeretici erroris denotatione infamat; et ad tantum malum haec pertinacia contentionis perducta est, ut (quod nemo digne dolere potest) jam apud illos, qui prave sentiunt, orthodoxi, et qui orthodoxe sapiunt, haeretici deputentur. Quod malum vehementer nobis cavendum propheta denuntiat, dicens: »Vae qui dicitis malum bonum, et bonum malum, ponentes tenebras lucem, et lucem tenebras, ponentes amarum in dulce; et dulce, in amarum (Isa. V, 20).«



CAPUT XXX. Ut malis praedestinatae poenae, sic mali poenis.

Sequitur post haec in eadem responsione.


[Col. 1037B] HINCMARUS.

»Qua de re refugiunt dicere qui, ut diximus, sanum videntur sapere, quosdam praedestinatos a Deo esse ad interitum, sed tantummodo praescitos: electos autem, et praescitos, et praedestinatos esse ad regnum, et regnum illis (ut diximus) praedestinatum aeternum de quibus nullus potest perire. Et sicut sunt praedestinati gratia Dei ad regnum, ita sunt praedestinati secundum Apostolum, »in operibus bonis, in quibus ambularent (Eph. II, 10);« pro quibus eis non solum gratia detur, sed et gratia regnum reddatur aeternum. Poenam autem dicunt in infidelitate, vel iniquitate perseverantibus a Deo praedestinatam secundum divinam praescientiam, sicut scriptum [Col. 1037C] est in propheta: »Praeparata est ab heri Topheth (Isa. XXX, 33),« quia hoc ad retributionem justitiae pertinet, sicut pertinet ad gratiam, ut ex una eademque massa peccati gratia electi praedestinentur ad vitam, concordante cum hoc evangelica veritate: »Ite, inquit, maledicti, in ignem aeternum, qui paratus est diabolo et angelis ejus (Matth. XXV, 41).«


RESPONSIO.

Quaesumus, quae est ista res, quae causa vel ratio, pro qua isti refugiunt praedestinationem Dei dicere in damnatione reproborum? Nunquid haec erga illos divina praedestinatio non est justa, quae, quos praescivit in iniquitatibus permansuros, praedestinavit aeternis suppliciis perituros. Nunquid non est vera, quae nisi decerneret tam justum opus Dei in aeternitate, [Col. 1037D] nunquam impleri posset in tempore? Nunquid non est a sanctis Patribus praedicata, et ab Ecclesia catholica recepta? Quid ergo causae est, ut refugiamus credere quod fides tenet, refugiamus dicere quod veritas docet? Nunquid non etiam ipsi, qui haec refugiunt, jam omnes reprobos ab ipso mundi exordio in massa damnationis et perditionis asserunt derelictos? Quod quid est aliud (ut supra ostendimus) nisi aeternae damnationi, et perditioni praedestinatos? Aut qua ratione dici potest quod isti tam multiplici sermone firmare conantur, iniquis et impiis in malis suis perseveraturis poenas a Deo esse praedestinatas, ipsos vero non esse praedestinatos poenis? Cum utique non alii, sed illi omnino eas passuri sint, quibus [Col. 1038A] sunt praedestinatae? Et si certum est apud omnipotentem Deum, qui eas sint passuri, sine dubio et decretum et definitum sit ipsos esse passuros. Sicut enim certas poenas eis qui digni sunt praedestinavit, ita certissime eosdem, quia digni sunt, ipsis poenis praedestinavit. Sicut vero injustus non est dignis praeparando poenas, sic procul dubio justus est dignos praeordinando poenis. Utrumque ergo praescitum, utrumque praedestinatum, quia utrumque justum manifesta veritas declarat. Nec necessitatem eis pereundi sua praescientia vel praedestinatione imponit, quos et diu, ut converterentur, exspectavit: et quia converti noluerunt, justa ultione damnavit.



CAPUT XXXI. De sententia B. Petri: Novit Deus, etc.

[Col. 1038B] Sequitur in eadem responsione.


HINCMARUS.

»Quod et beatus Petrus in Epistola sua distincte loquens, demonstrat cum dicit: »Novit Deus pios de tentatione eripere, iniquos autem in die judicii cruciandos reservare (II Petr. II, 9).« Novit enim, verbum praescientiae Dei, ad universa haec facit, videlicet, et ad praedestinationem piorum, quae verbo ereptionis innuitur, et ad significationem poenae praedestinatae, cum in fine cruciandos impios monstrat, quando »reddet unicuique secundum opera sua (Rom. II, 6).« Et ad discretionem, cum iniquos non dicit Dominum ad poenarum cruciatus praedestinare, sed juste desertos cruciandos reservare. Et [Col. 1038C] aperte monstratur quia praescientia sine praedestinatione esse potest, praedestinatio autem sine praescientia esse non potest. Quocirca sola praescientia viget in reprobis, in quibus misericordia juste nil operatur ad donum gratiae; praescientia autem et praedestinatio, id est gratiae praeparatio, misericorditer operantur in electis, qui praedestinantur ad regnum et quibus regnum praedestinatur aeternum, quod ad donum pertinet gratiae; et praescientia simul et praedestinatio aeque ac justissime operantur in praedestinatione poenae reproborum, quae pertinet ad retributionem justitiae.«


RESPONSIO. Discutiuntur testimonia prolata ex Apostolo.

[Col. 1038D] Haec sententia B. Petri apostoli non proprie de praescientia et praedestinatione divina, sed simpliciter nobis accipienda videtur. Ait namque: »Novit Dominus pios de tentatione eripere; impios autem in die judicii cruciandos reservare.« Id est, novit ille alta et secreta dispositione sapientiae suae, et pios, in praesenti vita periculis et tentationibus plena laborantes, sua gratia, sua protectione, eripere; cui quotidie ipsi dicunt: »Ne nos inducas in tentationem (Matth. VI, 13),« ne, aut prosperitatibus hujus saeculi illiciantur, aut adversitatibus frangantur. Et e contrario impios in hoc saeculo florentes, et in sua impietate velut prospere agentes, nequaquam sua justitia negligere, nequaquam impunitos dimittere, [Col. 1039A] sed quos videtur quasi injuste in suis cupiditatibus et delectationibus carnalibus securos et laetos relinquere, eosdem potius futuro suo judicio et aeternis cruciatibus reservare: ut quanto hic amplius et licentius prosperantur, tanto ibi durius et atrocius puniantur. Potest tamen in istis postremis verbis, ubi ait: »Impios vero in die judicii cruciandos reservare,« aliquid divinae praescientiae et praedestinationis erga eosdem impios velut ex latere intelligi: quia quos occulto et justo judicio suo ad aeternos reservat cruciatus, et praescivit sine dubio et praedestinavit perpetuo cruciandos. Quae verba apostoli cum ita et verius et rectius intelligantur, nihil necesse est velut ex eorum auctoritate tam multipliciter de ea re loqui, quae hujus sententiae [Col. 1039B] attestatione non valet approbari, sed potius falsa et supervacua demonstrari.



CAPUT XXXII.

Sequitur in responsione.


HINCMARUS.

»Aliqua etiam exempla quae illorum stultitia ad munimen sui, eadem male intelligendo proferens, profert, sicut modo ad memoriam occurrunt, sapientiae vestrae scribo. Proferunt ex Apostolo: »Vasa irae aptata vel perfecta ad interitum,« dicentes »vasa esse praedestinata ad interitum (Rom. IX, 22)« et mutari non possunt. Sed aliter alii intelligunt; maxime cum idem dicat Apostolus de eisdem vasis: »Si quis emundaverit se ab istis,« videlicet pro quibus vas [Col. 1039C] contumeliae fuerat, »erit vas in honorem (I Tim. II, 21):« Proferunt: »Qui non credit jam judicatus est (Joan. III, 18),« id est praedestinatione Dei jam damnatus est.« Et Augustinus in libro de Agone Christiano dicit: [»Qui non credit jam judicatus est,« id est jam damnatus est: praescientia utique Dei, qui novit quid immineat non credentibus. [Proferunt: »Induravit cor Pharaonis (Exod. IX, 12); tradidit illos in reprobum sensum (Rom. I, 28); immittet eis spiritum erroris (II Thess. II, 10); tu vero Deus deduces eos in puteum interitus (Ps. LIV, 24); qui transgreditur a justitia ad iniquitatem, Deus paravit illum ad rhomphaeam (Eccli. XXVI, 27).«


RESPONSIO.

Haec testimonia Scripturarum, quae ab illo miserabili [Col. 1039D] monacho et ab aliis, nescimus quibus qui cum eo sentiunt ad confirmationem divinae praescientiae et praedestinationis dicuntur esse prolata, non negligenter et quasi transeunter omittenda, sed potius diligenter et fideliter juxta regulam veritatis singillatim videntur esse tractanda; ne forte parum attendentibus et non intelligentibus nihil ad rem de qua agitur pertinere videantur; aut velut levia et nullius momenti absque periculo praeteriri posse existimentur. Est enim certissimum et manifestissimum hujus rei testimonium ex Apostolo sumptum, quia, ut ipse dicit: »Sustinuit Deus in multa patientia vasa irae aptata vel perfecta in interitum, ut ostenderet divitias gloriae suae in vasa misericordiae, quae praeparavit [Col. 1040A] in gloriam (Rom. IX, 22).« Vere etenim vasa irae, id est justae vindictae Dei, quam meruit primae transgressionis culpa, omnes reprobi sunt: qui in fine non ereptionem misericordiae, sed iram damnationis sensuri sunt. Et haec vasa irae non ad misericordiam, sed ad judicium, praeordinata jam et suo merito et divino judicio, et aptata et perfecta sunt in interitum, ut et suo praecedente merito, et divinae praedestinationis justo praecedente judicio, quia noluerunt converti ad bonum, aeternum patiantur malum. Non ergo quia non potuerunt, sed quia noluerunt de malo converti ad bonum, justum patientur supplicium. Sicut e contrario vere vasa misericordiae sunt omnes electi, qui, nullo suo praecedente merito, sed sola Dei misericordia a massa perditionis discreti [Col. 1040B] divina praedestinatione sunt vasa praeparata in gloriam.



CAPUT XXXIII. Vasa irae non possunt fieri vasa misericordiae.

Unde et illud quod alibi idem dicit Apostolus: »Si quis autem emundaverit se ab istis, erit vas in honorem (II Tim. II, 21),« nullo modo huic tam clarae et manifestae veritati divinae praedestinationis in utramque partem tam electorum videlicet quam reproborum, si diligenter ex superioribus verbis Apostoli consideretur, contrarium, sed omnino concors et consonum invenitur. Ait namque: »In magna autem domo non solum sunt vasa aurea et argentea, sed et lignea et fictilia; et quaedam quidem in honorem, quaedam autem in contumeliam (II Tim. [Col. 1040C] II, 20):« et ita subjunxit: »Si quis autem emundaverit se ab istis, erit vas in honorem, sanctificatum, et utile Domino (Ibid., 21).« Manifestissime itaque constat quod quae in illis verbis dixerat »vasa irae aptata sive perfecta in interitum«: Et e concontrario: »Vasa misericordiae praeparata in gloriam,« ea omnino dicit hic »quaedam in honorem, et quaedam in contumeliam: in honorem vasa misericordiae, in contumeliam vasa irae,« sed cum ibi praedestinationem tantummodo utriusque partis, id est electorum et reproborum, simpliciter commendaverit, hic adjungit etiam exhortationem, quam attente vasa misericordiae debeant se custodire et segregare ab immunditiis vasorum irae, cum dicit: »Si quis autem emundaverit se ab istis, erit vas in [Col. 1040D] honorem,« etc.; id est, si quis emundaverit se ab istis vasis irae, vasis in contumeliam, vel ab eorum immunditiis, si aliquando in eis fuit, sollicite se extrahendo, vel nunquam eis se admiscendo, et immaculatum se ab hoc saeculo custodiendo, erit vas in honorem sanctificatum, id est ipso emundationis et sanctificationis suae effectu atque profectu demonstrabit se ad vasa misericordiae, et ad vasa honoris, et gloriae pertinere. Unde non hoc significat in his verbis Apostolus quod vasa irae et contumeliae, id est divino judicio reprobi et reprobati possint effici vasa misericordiae et honoris et gloriae, id est in sortem electorum transire, sicut scriptor hujus epistolae intellexit: Cum omnino reprobi, qui divinitus [Col. 1041A] praesciti sunt in suis iniquitatibus permansuri; nullatenus possint merito perseverantissime iniquitatis suae in electorum societate censeri, sicut regula catholicae fidei indubitanter tenet, et docet; sed ut unusquisque fidelium, sicut jam dictum est, ipsa fidei et justitiae sanctificatione probet, et declaret sese ad vasa misericordiae et electionis pertinere. Duo namque sunt quibus velut quodam signaculo probantur, et agnoscuntur electi Dei: scilicet aeterna divinae gratiae praeordinatio, et pia ab omni iniquitate infidelitatis et pravitatis emundatio: ut ex manifesta luce justitiae et sanctitatis manifestetur in eis veritatis divinae electionis; sicut ipse Apostolus paulo superius ostendit, dicens: »Sed firmum fundamentum Dei stetit habens signaculum hoc: Cognovit [Col. 1041B] Dominus qui sunt ejus, et discedat ab iniquitate omnis, qui nominat nomen Domini (II Tim. II, 19).« Quod ergo »cognovit Dominus qui sunt ejus« aeterna electio est; ut autem discedat ab iniquitate omnis qui nominat nomen Domini, certa ipsius electionis probatio est.

Secundo loco testimonium divinae praedestinationis de Evangelio ponitur: »Qui non credit jam judicatus est (Joan. III, 18).« Quod videlicet omnes impii et increduli jam sunt divina praedestinatione damnati. Quia videlicet si eorum damnatio justum divini judicii opus est, sine dubio opus suum semper apud Deum et praescitum et praedestinatum est. Sed scriptor epistolae nolens damnationem incredulorum ad divinam praedestinationem, sed tantummodo ad [Col. 1041C] praescientiam pertinere, subjungit verba B. Augustini, quibus quasi hoc probare videatur. Ait namque ille in libro de Agone Christiano, memorans verba Evangelii: »Qui non credit jam judicatus est,« id est jam damnatus est, praescientia utique Dei, qui novit quid immineat non credentibus. Eo quod non dixerit sanctus doctor, jam damnatus est praedestinatione Dei, sed praescientia Dei. Nec dixerit, qui statuit aut praefinivit, sive praedestinavit, sed qui novit, inquit, quid immineat non credentibus, quasi omnipotens Deus aliquid operum suorum praescierit futurum, quod non praedestinaverit se esse facturum? Aut cum in operibus ponitur praescientia Dei, non statim certissime intelligi debeat, et praedestinatio Dei. Quia sicut nihil operum suorum praedestinavit, [Col. 1041D] quod non prescierit, ita quidquid eorum praescivit, sine dubio etiam praedestinavit. Nihil enim in operibus ejus est injustum, aut iniquum, ut digne tantummodo praesciretur et non praedestinaretur; sed quia totum est justum et rectum, totum est omnino praescitum, totum omnino praedestinatum. Unde idem beatus Augustinus, qui in hoc loco dicit incredulos jam divina praescientia damnatos, alibi cum tractaret verba Domini dicentis ad quosdam: »Sed vos non creditis quia non estis ex ovibus meis (Joan. X, 26).« Eosdem testatur divino judicio ad aeternam mortem praedestinatos, ita dicens (in Joan. tract. 48): [Quomodo ergo istis dixit: »Non estis ex ovibus meis,« quia videbat eos ad sempiternum [Col. 1042A] interitum praedestinatos, non ad vitam aeternam sui sanguinis pretio comparatos.] Ecce et in illis verbis Domini quibus ait: »Qui non credit jam judicatus est (Joan. III, 18),« et in istis quibus dixit: »Sed vos non creditis, quia non estis ex ovibus meis (Ibid., 26);« utrobique increduli et infideles designati sunt et quos in illa sententia sanctus doctor dixit divina praescientia jam damnatos, in ista eosdem dixit ad aeternum interitum praedestinatos. Non quia alii ex eis divina praescientia, et alii divina praedestinatione damnati sunt, sed quia divini judicii virtute, qua tales damnantur, sicut et in omni opere divino utrumque simul intelligendum sit, etsi non ubique, quia nulla exigit necessitas, simul dicendum.

[Col. 1042B] Tertio loco testimonium de Exodo ponitur: »Induravit Dominus cor Pharaonis (Exod. IX, 12):« Quod manifeste non ad praescientiam, vel praedestinationem futurorum, sed ad praesens Dei judicium pertinet, qui eum quem tali poena dignum judicavit, justo judicio induravit. Similiter et quartum testimonium intelligendum est, scilicet non de praescientia aut praedestinatione, sed praesenti justo judicio Dei, quod Apostolus dicit: »Tradidit illos Deus in reprobum sensum (Rom. I, 28).« Et quintum ubi ait: »Mittet eis Deus operationem erroris (II Thess. II, 10),« quia (ut dictum est) quos dignos tali poena judicavit, vel »in reprobum sensum tradidit,« vel eis suo justo judicio »operationem erroris immisit.« Similiter et sextum accipiendum: [Col. 1042C] »Tu vero Deus deduces eos in puteum interitus (Psal. LIV, 24).« Puteus namque interitus est, ut beatus Augustinus exponit, tenebrae erroris, tenebrae submersionis. Deducit vero Deus reprobos in hunc puteum, non quod ipse sit auctor culpae ipsorum, sed quod ipse sit judex iniquitatis eorum. Quod etiam si quis de puteo infernalis damnationis et submersionis eodem sensu velit intelligi: et pertinere potest ad justam praedestinationem interitus reproborum, et non est contrarium veritati.

Quod autem septimo loco ponitur: »Et qui transgreditur a justitia ad iniquitatem, Deus paravit illum ad rhomphaeam (Eccli. XXVI, 27),« manifeste justam praedestinationem reproborum ad interitum [Col. 1042D] sonat, ut qui suo vitio et suo perverso arbitrio a justitia declinans transgreditur ad iniquitatem, juste divini judicii praedestinatione praeparetur ad rhomphaeam, id est ad aeternae mortis vindictam. De qualibus etiam alibi scriptum est, quod »si averterit se justus a justitia sua, et fecerit iniquitatem, morietur in ea (Ezech. XVIII, 24).« Jam caetera Scripturarum testimonia quae sequuntur, sicut etiam de quibusdam jam superius dictum est, non ad praescientiam vel praedestinationem futurorum, sed ad praesens Dei judicium pertinere existimamus. Et ideo praetermissis his quae ad praesentem quaestionem minime pertinent, ad ea quae restant consideranda transeamus.



CAPUT XXXIV. De praedestinatione in utramque partem.
[Col. 1043A]

Sequitur itaque in responsione.


HINCMARUS.

»Sed isti malivoli non intelligentes quae loquuntur, vel de quibus affirmant, confundunt praescientiam et praedestinationem: et sicut male intelligunt authenticas Scripturas; ita et pessime verba sancti Augustini in quibusdam locis, sicut in Enchiridion, et in libris de Civitate Dei, et alibi etiam praedestinatos ad interitum, et populum natum ad iram dicit: unde etiam postquam de libero arbitrio et de correptione et gratia, et de perfectione justitiae [Col. 1043B] hominis, et de praedestinatione sanctorum ad Prosperum et Hilarium, ubi nihil de praedestinatione reproborum, sed de praedestinatione sanctorum dixit; multis postulantibus scripserat librum Hypomnesticum adversus Coelestium et Pelagium; scripsit de quinque quaestionibus, et hanc sextam loco retractationis superaddidit de praedestinatione: ubi se excusat non eo sensu dixisse nec intelligi velle praedestinatos ad interitum, sed in iniquitate vel impietate perseverantibus poenam esse praedestinatam. Quarum quaestionum et absolutionum mentionem in libro quem scripsit contra Manichaeos ex Genesi facit.«


RESPONSIO.

[Col. 1043C] Propterea malivolos, id est illum miserabilem monachum, et qui cum eo forsitan sentiunt, confundere praescientiam et praedestinationem divinam arguit, quia sicut in tota ista responsione laboravit, non vult intelligi praedestinationem, nisi in solis electis: in reprobis vero solam praescientiam debere sentiri; in qua assertione non solos istos, quos vocat malivolos, sed sanctos Patres et doctores Ecclesiae, qui praedestinationem divinam in utramque partem et intellexerunt et docuerunt, se culpandos affirmare nequaquam considerat. Quod vero pessime dicit intelligi verba sancti Augustini (si quis in libro Enchiridion, et in libris de Civitate Dei et in tractatibus Evangelii secundum Joannem, ita intelligat praedestinationem reproborum [Col. 1043D] ad interitum, sicut eam ille et scriptis suis per omnes ecclesias, et verbis etiam praesentibus populis simpliciter et veraciter praedicavit) atque ita conatur beatissimi doctoris manifestum, et veracem sensum (nescimus in quid aliud) pervertere et detorquere, quantae absurditatis, imo quam impiae praesumptionis sit, quis possit explicare? Per hoc enim non solum sensum ecclesiasticorum Patrum, sed etiam fidem Ecclesiae, et auctoritatem Scripturae divinae a parte evacuare invenitur. Ita namque Patres docuerunt; ita Ecclesia fideliter tenet; ita Scriptura veritatis veraciter tenendum demonstrat: sicut jam superius, prout Dominus dare dignatus est, satis probavimus.



CAPUT XXXV. De libro Hypognosticon.---De primis Pelagianorum reliquiis.---De praedestinatione reproborum.
[Col. 1044A]

Adjungit etiam rem novam, et neque ex lectione, neque ex veraci aliqua traditione nobis hactenus compertam. Quo scilicet, beatus Augustinus, post omnes libros suos, scripserit quemdam libellum quem Graeco vocabulo Hypomnesticon nominant, quod Latine memoratorium interpretatur, in quo de quinque quaestionibus contra Pelagium et Coelestium disputaverit. Et quidquid in praecedentibus libris de praedestinatione divina erga damnationem reproborum dixerat, non ita se dixisse, ut ab omnibus dixisse cognoscitur, et intelligitur: sed alio absurdissimo, [Col. 1044B] et inconvenientissimo sensu ut per hoc quod dixit impios ad interitum praedestinatos, noluerit intelligi ipsos impios ad interitum praedestinatos, sed (quod nemo credere aut suspicari posset) poenam eis intelligi voluerit esse praedestinatam. Quis unquam audivit tam pertinacem audaciam, vel tam audacem pertinaciam, ut sanctissimum et veracissimum doctorem ipsum de se fateri compellat: quia quod dixit impios in sua impietate permansuros praedestinasse ad interitum, non dixit quia veraciter ita sit, sed quod in ejus verbis nullatenus sonat, poenam in eis intelligi voluerit praeparatam? Quis talem absurditatem, imo insaniam ferre possit? Nos enim manifeste novimus, quia quando libros Retractationum jam senex et morti vicinus scripsit, [Col. 1044C] in quibus omnes praecedentes libros suos diligenter et fideliter retractavit, nequaquam adhuc istum libellum scripserat. Quia si scripsisset, utique inter alios etiam ejus mentionem fecisset. Manifestum etiam videtur, quia post ejus obitum, quando vitam ipsius et catalogum non solum librorum ejus sed etiam tractatuum ad populum, et epistolarum ad diversos quidam sanctus episcopus et alumnus ejus diligentissime recensuit et descripsit, necdum istum libellum scripserat beatus Augustinus: si enim scripsisset, utique tanquam praecipue necessaria inter alios annumerari et memoriae commendari potuisset. Quod si aliquis ex Ecclesiae rectoribus, qui post ejus obitum exstiterunt, simpliciter eum ex titulo qui a sancti Augustini nomine inscriptus est, non considerata [Col. 1044D] diligentius ratione, nec aliqua necessitate, ut id faceret, compellente, ipsius eum esse credidit, cujus in fronte nomen invenit; quid hoc praejudicat veritati, quae diligenter inquisita, et inventa nullum super hac re errare permittit.

Accidit hoc etiam et praeclarissimis Ecclesiae magistris ut scilicet sive ex titulo libri, sive ex alterius narratione inducti putaverint, et scripserint ejus auctoris aliquod esse opusculum, cujus postea non esse, et veraciter probaverunt, et humiliter confessi sunt. Sicut beatus Hieronymus in libris contra calumniatorem suum de libro, quem ex falso titulo crediderat beati Pamphyli martyris, et postea invenit Eusebii esse Caesariensis, manifeste declarat. [Col. 1045A] Et beatus Augustinus in libris Retractationum evidenter commemorat et corrigit, quod juxta cujusdam scripta, sententias quasdam de libero arbitrio, et de gratia Dei sic intellexit et exposuerit tanquam beatissimi Xisti Romanae urbis pontificis et martyris, cum e contrario postea invenerit ethnici eas esse philosophi, id est Sexti Pythagorei.

Nam et ipse supra memoratus libellus manifestissimis indiciis non se sancti Augustini esse aperte ostendit, quia nec praefationem aliquam in initio sui gerit, ubi se ab aliquibus rogatum, vel sibi necessario visum, ut de tali re, id est praedestinationis verbo, in suis libris corrigendo, sive aliter exponendo aliquod novum opus scriberet, et significasse inveniatur. Nec ulla talis necessitas exstitisse cognoscitur, [Col. 1045B] ut de illis quinque quaestionibus, de quibus tam multa, et tam multipliciter in libris praecedentibus disputaverat, iterum novo opere disputare cogeretur. Sed et ipse sermo ab eloquio sancti Augustini multum discrepat: et sensus ab illius sensu non parum inferior habetur; et modestia atque humilitas morum et sermonum ejus non ibi servatur; et testimoniis ex Hebraica translatione, quam beatus Hieronymus edidit, praeter ejus consuetudinem contra illos haereticos utitur. Quod ille ex antiqua potius editione facere consuevit. Et prorsus de tanto viro sentire indignum est, verbum, et sensum praedestinationis, quem omni tempore in suis scriptis et praedicationibus tenuit et commendavit, et quem in libris Retractationum nequaquam reprehendendo [Col. 1045C] utique approbavit, in hoc libello evacuare et destruere inveniatur, ut jam ex hujusmodi occasione, nec retractationibus ejus fides adhibenda videatur.

Unde magis credibile est, quod non parvo spatio post ejus obitum a quodam alio scriptus sit, et magna ex parte juxta modum, et formam sensuum ejus, contra Pelagianos, et Coelestianos haereticos de illis quinque periculosioribus eorum quaestionibus breviter collectus atque digestus; et quia auctor ejus, ipsius beati Augustini sensus brevi isto opusculo velut in unum collegisse et explicuisse videtur, ideo ipsi opusculo nomen sancti Augustini in titulo praeferre voluerit: non quod vere ab illo sit editus, sed vere (in quantum auctor ejus potuit) juxta formam [Col. 1045D] disputationum ejus digestus atque compositus. (Velut si eumdem libellum) Latine »Memoratorium sancti Augustini« appellare voluisset, nihil utique aliud intelligeretur, nisi quia illud quod ab eo sparsim, et multipliciter fuerat disputatum, breviter et velut sub uno aspectu positum memoriae commendaret. Nam si beatus Augustinus praedestinationis verbum in parte reproborum, ut durum et incongruum; vel etiam falsum in suis scriptis repudiare et damnare voluisset, multo major et formidolosior exstitit occasio; ut hoc in libris, quos, de praedestinatione sanctorum et dono perseverantiae ad Prosperum et Hilarium scripsit, facere cogeretur, compellente scilicet tanta super hac de re querimonia [Col. 1046A] et perturbatione magnorum, et sanctorum apud Gallias virorum, qui ejus disputationibus intantum permoti fuerunt, et quodam taedio affecti, ut praedestinationis sensum, qui ab eo constanter et instanter praedicabatur, vel quasi falsum, vel quasi valde periculosum potius tacendum esse judicarent. Sed nec tanta perturbatione, et permotione fidelium, ab intentione veracissimae et fidelissimae doctrinae suae frangi potuit, aut revocari. Sed magis eos et scriptis suis inquantum potuit admonuit et instruxit, et orationibus apud Deum profusis fideliter adjuvit, ut intelligerent et agnoscerent quam necessario, et quam salubriter propter commendationem divinae gratiae ejusdem praedestinationis veritas omnino et credenda et praedicanda esset.

[Col. 1046B] Pelagiani vero haeretici nunquam praedestinationem in parte reproborum, quia (ut putamus) et veram et justam esse intellexerunt, in ejus disputationibus reprehendisse inveniuntur: sed tantummodo in electorum ut divinam gratiam destruerent, et liberum arbitrium hominis sufficere confirmarent, eam negaverunt; quia videlicet, si omnipotens Deus ante mundi constitutionem, quos salvaturus esset elegit, et dona sua, quae eis largiturus fuerat, praedestinavit, cessat hic omnis humani arbitrii praesumptio, et sola Dei gratia evidentissime et firmissime commendatur, per quam ipsum etiam humanum arbitrium, et a servitute peccati liberatur, et divinis muneribus illustratur. Atque ita evidenti et invicta ratione, totum eorumdem Pelagianorum falsum, et [Col. 1046C] fallax dogma destruitur.

Non ergo tantus doctor veram divini judicii praedestinationem de damnatione reproborum in illo Hypomnesticon libello negavit, quam ubique in suis scriptis asseruit: sed alius quidam, ut putamus, nova postmodum ipsorum Pelagianorum insurgente calumnia velut per illam praedestinationem reproborum ad interitum hoc doceret Ecclesia; quasi Deus sua praedestinatione necessitatem imponeret hominibus, et in suis impietatibus permanendi, et in aeternum pereundi, subtraxit verbum praedestinationis in parte reproborum: quod potius secundum veritatem divini judicii, et diligenter exponi, et commendari oportuerat: et solam electorum praedestinationem conatus est asserere; atque ita dum vult [Col. 1046D] illam refutare, et removere calumniam, magnam erroris occasionem dedit, ut eadem tam vera et manifesta in damnatione reproborum divina praedestinatio nulla esse crederetur, et tanquam nulla sit, negaretur. Quapropter diligenter inquisita, et evidenter agnita veritate, cesset contentio et animositas erroris, et suscipiatur libenter atque obedienter manifestatio veritatis. Ut autem quinque illas quaestiones, sive oppositiones Pelagianorum in libris, quos de expositione Genesis, idem beatus Augustinus contra errores et blasphemia Manichaeorum scripsit commemoraret, nec in nostris codicibus invenitur, nec ulla ratio esse videtur: quia manifestum omnino est, quando eosdem libros idem auctor [Col. 1047A] conscripsit, primis fere adhuc temporibus conversionis, sive presbyterii sui, necdum tunc Pelagianorum nomen aut haeresim exstitisse; sed longo post tempore, et multis intercedentibus annis eorum insaniam atque impugnationem contra Ecclesiam surrexisse. Et ideo quod neque ad Manichaeos haereticos pertinebat, neque a Pelagianis, qui necdum exorti fuerant, nullatenus opponi potuerat, nulla prorsus ratio permittit, ut quod adhuc penitus futurum ignorabatur, in illis libris velut transactum commemoraretur. Sunt quidem circa finem librorum eorumdem breviter contra Manichaeos propositae, atque expositae quaedam quinque quaestiones; sed ad Pelagianos nihil pertinentes, et eorum nullam memoriam facientes.



CAPUT XXXVI. De libris Augustini ad Prosperum et Hilarium.
[Col. 1047B]

Illud quoque quod dixit scriptor Epistolae: [Quia in libris ad Prosperum et Hilarium scriptis de praedestinatione Sanctorum, et dono perseverantiae, nihil idem doctor dixerit de praedestinatione reproborum ad interitum.] Nullatenus verum esse cognoscimus; frequenter enim in eisdem libris de utriusque partis, id est electorum et reproborum praedestinatione nunc simul, nunc distincte disputat. Et ideo liber ille de Praedestinatione sanctorum titulatur, non quia et de praedestinatione reproborum nihil ibi dicitur, sed quia ex meliori parte nomen accepit, sicut et in libris de Civitate Dei, utique de [Col. 1047C] utriusque civitatibus, et Dei, scilicet, et diaboli pariter et multipliciter disputat; et tamen ex meliori parte libros de Civitate Dei voluit appellare. Quia ergo multum ad praesentem quaestionem, ubi de divina praedestinatione agitur, necessarium videtur, opportune atque utiliter fieri existimamus, ut aliqua ex eisdem libris ad hanc rem pertinentia agnoscenda et tenenda legentibus proponamus. Ait igitur quodam loco distinguens utramque praedestinationem, sicut jam superius memoravimus (de Praedest. sanct., c. 10): [Praedestinatio Dei quae in bono est, gratiae est praeparatio; gratia vero est ipsius praedestinationis effectus.] Item alibi (cap. 20): [Tanta quippe ab inimicis Judaeis manus Dei et consilium praedestinavit fieri, quanta necessaria fuerant [Col. 1047D] Evangelio propter nos. Agit quippe Deus quod vult in cordibus hominum vel adjuvando, vel judicando, ut etiam per eos impleatur quod manus Dei et consilium praedestinavit fieri.] Et alio loco (De dono Persev., cap. 18): [Haec Deus facturum se esse praescivit. Ipsa est praedestinatio sanctorum, »quos elegit in Christo ante constitutionem mundi (Act. IV, 18).«] Et iterum (cap. 11): [Et parvulis, inquit, quibus vult, etiam non volentibus neque currentibus subvenit; quos ante constitutionem mundi elegit in Christo daturus eis gratiam gratis: et majoribus, etiam his quos praevidit si apud eos facta essent, suis miraculis credituros, quibus non vult subvenire non subvenit. De quibus in sua praedestinatione [Col. 1048A] occulte quidem, sed juste id judicavit: »Non enim est iniquitas apud Deum, sed inscrutabilia sunt judicia ejus, et investigabiles viae ejus (Rom. II, 33).«] Item ibi post paululum (ibid.): [Duorum, inquit, geminorum, quorum unus assumitur, unus relinquitur, dispar est exitus, merita communia. In quibus tamen sic alter magna Dei bonitate liberatur, ut alter nulla ejus iniquitate damnetur: »Nunquid enim est iniquitas apud Deum, absit (Rom. IX, 14):« sed »investigabiles sunt viae ipsius.« Itaque misericordiam ejus in his qui liberantur, et veritatem in his qui puniuntur sine dubitatione credamus. Neque inscrutabilia scrutari, aut investigabilia vestigare conemur.] Et alio loco (cap. 14): [Haec est praedestinatio sanctorum nihil aliud praescientia, scilicet et [Col. 1048B] praeparatio beneficiorum Dei, quibus certissime liberantur, quidcunque liberantur. Caeteri autem ubi nisi in massa perditionis justo divino judicio relinquuntur.] Et iterum: [An forte nec ipsa dicunt praedestinata: ergo nec dantur a Deo, aut ea se daturum esse nescivit. Quod si et dantur, et ea se daturum esse praescivit, profecto praedestinavit.] Et iterum: [Nulla sua futura dona et quae danda essent, et quibus danda essent Deum non praescire potuisse: ac per hoc praedestinatos ab illo esse, quos liberat et coronat.] Item alibi: [Sine dubitatione enim praescivit, si praedestinavit; sed praedestinasse, est hoc praescisse quod fuerat ipse facturus.] Haec ex supra memoratis beati Augustini libris breviter consideranda proposuimus, ut divinae praescientiae [Col. 1048C] et praedestinationis aeternam et immobilem veritatem perspicue eum docuisse, et legentibus commendasse certissime cognoscamus.



CAPUT XXXVII. De gratia et libro arbitrio.

Sequitur autem in praefata responsione.


HINCMARUS.

»Sed et gratia, vel libero arbitrio qui melius sapiunt, ita credunt, et ita loquuntur: Arbitrium liberum in primo homine non fuit emortuum, sed vitiatum, in nobis autem ad malum agendum arbitrium male est liberum: quia a gratia non liberato, sed male libero arbitrio usi efficimur servi peccati. Ad bene agendum autem, imo et ad bene volendum [Col. 1048D] tunc vere est nostrum arbitrium liberum, cum fuerit gratia liberatum, quod non est resuscitatum, quia non fuit emortuum: sed gratia est sanatum; quia vitio fuit corruptum. Et reprobi idcirco nequaquam coelestis patriae praemia aeterna percipient, quia ea nunc, dum promereri poterant, ex libero arbitrio, contempserunt: quod videlicet liberum arbitrium in bono formatur electis, cum eorum mens a terrenis desideriis gratia aspirante suspenditur. Bonum quippe, quod agimus, et Dei est, et nostrum: Dei per praevenientem gratiam; nostrum per obsequentem liberam voluntatem; si enim Dei non est, unde ei in aeternum gratias agimus? Rursum si nostrum non est, unde nobis retribui praemia speramus? [Col. 1049A] Quia ergo non immerito gratias agimus, scimus quod ejus munere praevenimur. Et rursum quia non immerito retributionem quaerimus, scimus quod subsequente libero arbitrio bona elegimus, quae ageremus. Unde sicut sancta Scriptura docemur, gratia praevenimur, ut bene velimus: per liberum arbitrium gratiam subsequimur, ut bene agamus: gratia adjuvamur, ut bene agere possimus, quod arbitrio volumus: et gratia corroboramur, ut in bono, quod per liberum arbitrium subsequendo coepimus, perseveremus: et gratia subsequimur, ut et gratia beatae retributionis pro gratia bonae operationis gratuita gratia remuneremur. »Et misericordia ejus,« inquit, id est gratia »praeveniet me (Psal. LVIII, 11).« Item: »Et misericordia ejus subsequitur me omnibus [Col. 1049B] diebus vitae meae (Psal. XXII, 6).« Et: »Qui coronat te in misericordia et miserationibus (Psal. CII, 4).«


RESPONSIO.

[a 1Kb] In his verbis quod dictum est: »Arbitrium liberum in primo homine non fuit emortuum, sed vitiatum:« et quod paulo post de eodem libero arbitrio subjungitur: »Quod non est resuscitatum, quia non fuit emortuum, sed gratia est sanatum, quia vitio fuit corruptum,« multum miramur qua ratione ita sentiri et dici potuerit. Nunquid enim primus homo peccando in anima mortuus non est? sicut Scriptura verissime dicit: »Anima quae peccaverit ipsa morietur (Ezech. XVIII, 4).« Et quid est vere liberum arbitrium animae, nisi libera animae voluntas? [Col. 1049C] Quid est autem libera animae voluntas, nisi libera charitas, qua sponte et voluntarie et perfecte ante peccatum Deo adhaerebat anima, et ex eo vivificabatur, tanquam ex fonte vitae; et ex ipso illuminabatur, sicut ex vero lumine; cui fideliter dicere debemus: »Quoniam apud te est fons vitae, et in lumine tuo videbimus lumen (Psal. XXXV, 10).« Mortua est itaque humana anima per peccatum, non amittendo (sicut jam superius diximus) naturam suam; sed amittendo veram vitam suam, quae illi Deus est: unde ad Deum conversa vivificatur, et vivit Deo: a Deo autem aversa moritur Deo et vivit peccato, et sine dubio voluntate avertitur a Deo ut moriatur, et voluntate convertitur ad Deum ut vivificetur. Voluntas ergo animae ad Deum conversa fit bona; a Deo [Col. 1049D] aversa fit mala; ad Deum conversa vivificatur; a Deo aversa moritur, sicut acies oculorum corporalium, a luce aversa tenebrescit; ad lucem conversa clarescit. Quid est vitium animae, nisi aversio a Deo? et quid est virtus animae, nisi conversio ad Deum? [Col. 1050A] vitium itaque aversionis a Deo mors animae est, et virtus conversionis ad Deum vita animae est. Et quia (sicut jam dictum est) voluntate avertitur a Deo, et voluntate convertitur ad Deum, ipsa aversione vel conversione voluntas animae, quae naturaliter cum ipsa et in ipsa est, cum ipsa et in ipsa pariter aut moritur aut vivificatur. Et ideo nullatenus credendum est quod in primo homine mortua anima per peccatum, non fuerit voluntas bona mortua eodem peccato.



CAPUT XXXVIII. Bona voluntas per gratiam creatur et innovatur. Deum operari velle quid sit.

Tota namque anima cum voluntate sua, aut vivit, [Col. 1050B] aut moritur; et ideo nec sine voluntate sua potuit Deo vivere: nec sine voluntate sua potuit Deo mori. Nec sine voluntate sua vitiata est peccato mortifero, nec sine voluntate sua sanatur a peccato mortifero. Nam si in primo homine peccante voluntas bona non est mortua, quomodo nunc per vivificantem gratiam et creatur, et innovatur, et Deus eam operatur in homine? Unde ait Apostolus. »Ipsius enim sumus figmentum, creati in Christo Jesu in operibus bonis (Eph. II, 10);« sed ut simus creati in Christo Jesu in operibus bonis, illud necesse est ut fiat in nobis quod Psalmista ait: »Cor mundum crea in me, Deus, et spiritum rectum innova in visceribus meis (Psal. L, 12).« Et: »Deus est enim, qui operatur in vobis et velle (Phil. II, 13).« Quid est enim [Col. 1050C] cor mundum, nisi munda conscientia a peccatis, corde mundata, et bona voluntate praedita? Et quid est spiritus rectus nisi nulla mala voluntate depravatus? Et quid est »operari in nobis velle,« nisi inspirare, et largiri nobis bonum velle: mortua est itaque peccando humana anima, et humana voluntas a vita Dei. Mortuum est illud quod erat ante peccatum vere liberum arbitrium, quo libera hominis voluntas, id est libera hominis charitas voluntarie et libere diligendo adhaerebat Deo. Et vere mortuum est hujusmodi liberum arbitrium hominis negligendo Deum et recedendo a Deo, et ab ea morte qua amisit charitatem Dei resuscitatur, et vivificatur per eamdem gratiam charitatis Dei. Quod aperte beatus Joannes apostolus docet, dicens: »Nos scimus [Col. 1050D] quoniam translati sumus de morte ad vitam; quoniam diligimus fratres. Qui non diligit manet in morte (I Joan. III, 14).« Vita itaque humanae animae, et humanae voluntatis Dei, et proximi dilectio est, qua homo ante peccatum fruebatur Deo, et [Col. 1051A] fruebatur proximo in Deo; ab hac vita sua mortuus est, negligendo Deum, negligendo seipsum et proximum: »Quoniam qui non diligit, manet in morte.« Anima itaque humana, et humana voluntas, sicut vere manet in morte non diligendo, ita vere transfertur de morte in vitam diligendo. Et sicut vera mors ejus est non diligere, ita et vera vita ejus est diligere. Hac dilectione non fit vere liberum arbitrium, id est vere libera voluntas, nisi illo liberante, id est libertatem largiente qui ait: »Si vos Filius liberaverit, tunc vere liberi eritis (Joan. VIII, 36),« et nisi illo munere Spiritus Dei de quo dicit Apostolus: »Ubi autem Spiritus Domini, ibi libertas (II Cor. III, 17).«

Sed et illud quod in istis verbis dicitur: »Quia [Col. 1051B] bonum quod agimus, et Dei est et nostrum; quia nisi esset Dei, non ei pro eodem bono in aeternum gratias ageremus; et nisi esset nostrum, non ab eo pro eodem bono juste praemia exspectaremus.« Nescimus quid divisionis, vel cujusdam distributionis unius, atque ejusdem boni inter Deum et hominem sonat. Quasi ex parte sit Dei, et ex parte nostrum, sicut toto isto sermone asserere videtur scriptor epistolae, ut quasi initium boni nostri sit Deus, effectus vero liberi humani arbitrii: licet hunc »errorem velut gratiae adjunctione, non etiam plenitudine temperare conetur,« cum vere totum sit Dei, sicut ipsa Veritas dicit: »Sine me nihil potestis facere?« (Joan. XV, 5.) Et Apostolus: »Quid enim, inquit, habes quod non accepisti?« (I Cor. IV, 7.) Unde [Col. 1051C] Beatus et gloriosus martyr Cyprianus ita definit, dicens: [In nullo gloriandum quando nihil nostrum sit.] Bonum itaque nostrum totum Dei est, quia totum ex Deo est; et nihil boni nostri nostrum est, quia nihil boni nostri ex nobis est. Et ideo manifeste, ut juxta formam paternae doctrinae potius loquamur, omne bonum nostrum, et totum Dei est donando; et totum nostrum fit accipiendo. Unde et in Dominica oratione quotidie postulamus, dicentes: »Panem nostrum quotidianum da nobis hodie (Matth. VI, 11).« Cur enim panem nostrum nobis poscimus a Deo dari, nisi quia (ut diximus) sicut vere est Dei largiendo, ita etiam nostrum sit accipiendo. Unde B. Papa Coelestinus (sicut jam superius ejus verba posuimus) ait: [Tanta enim est erga omnes homines [Col. 1051D] Donitas Dei, ut nostra velit esse merita, quae sunt ipsius dona.] Totum itaque bonum nostrum Deo dandum, Deo est tribuendum, quia totum ex illo est, non ex nobis, dum totum et ab illo inchoatur, ac ab illo agitur, ac peragitur in nobis; quia non qui suo, sed »quicunque spiritu Dei aguntur, hi filii sunt Dei (Rom. VIII, 14).« Haec de prima epistola, quia multis et perplexis quaestionibus plena erat, prout Dominus donare dignatus est, ipsa necessitate cogente prolixius diximus.



CAPUT XXXIX. De secunda, quae est Parduli, epistola.

In secunda autem epistola pauca quidem sunt de [Col. 1052A] quibus dici oporteat, sed ipsa silentio praetereunda. Cum ergo de praefatis quaestionibus, et ille qui hanc secundam scripsit epistolam breviter significare vellet quantum apud eos esset inquirendi studium, et quanta dissonantia sententiarum, quantaque aviditate desideraretur, ut de his rebus aliquid certum, et absque ambiguitate sequendum inveniri et ostendi posset, ita ait:


PARDULUS

»Plures inde apud nos scripserunt. Et cum quinque ex eis nominasset, inter quos etiam Amalarium scripsisse memoravit, subjunxit dicens: »Sed quia haec inter se valde dissentiebant, Scotum illum qui est in palatio regis, Joannem nomine scribere coegimus.« Et paulo post: »Quae autem inter nostros [Col. 1052B] inde sit maxima contentia vobis significo.«

»Quidam dicimus Augustinum edidisse libellum quem Hypognosticon praeintitulavit. Et quidam nostrorum dicunt, non a praefato viro eumdem libellum esse editum: quod mendacium esse cito probare poterit, qui secundum libellum Augustini quem in Genesim contra Manichaeos edidit ad finem usque perlegerit, ubi demonstrat se ipsam quaestionem cum aliis quinque contra rabiem Manichaeorum edidisse; et propterea in retractatione nihil inde commemorat, quia quaecunque aliorsum de praedestinatione dixerat, in eodem libello corrigere videtur. Simili modo etiam quidam dicimus De induratione cordis Pharaonis libellum a beato Hieronymo editum. Et nostrorum quidam non ab eo, sed ab alio quolibet [Col. 1052C] mendose factum. Quod etiam mendacium fore invenietis, si septimum decimum librum praefati Hieronymi in Isaiam legeritis, ubi mentionem ejusdem libelli facit.«


RESPONSIO.

His verbis quid aliud in primis respondere possumus: nisi quia de his rebus auxiliante et protegente divina misericordia, nullus labor, nulla necessitas nova inquirendi, et inveniendi, et scribendi, apud eos exstitisset: nec tanta dissensio et contentio exoriri potuisset, si remoto omni praesumptionis atque animositatis studio, sola apud illos veritas in sanctorum Patrum dogmatibus et ecclesiasticis definitionibus (quorum rectissimam fidem et fidelissimam doctrinam semper honorabiliter et fideliter et secuta [Col. 1052D] est et sequitur, et sequetur Ecclesia) unanimiter et humiliter, atque obedienter inquireretur, et quod inventum esset, pacifica et tranquilla pietate omnibus sequendum proponeretur, et commendaretur. Nec »propter unum libellum« usque hodie incerte auctoris, et inusitati nec ullatenus recipiendi sensus, de quaestione praescientiae et praedestinationis Dei, tam claris, et tanta firmitate solidatis ecclesiasticae veritatis institutionibus praeferre maluissent. Quid enim causae exstitit, ut illa omnia postponerentur, et Scripturae sanctae veritas minus discussa et considerata negligeretur? Et his omnibus, quod nullo certo auctore, nulla vera ratione fultum est, sequendum potius judicaretur, nisi a parte ipsum contentionis malum, [Col. 1053A] quo semel praesumpta sententia et sensus inconsiderate prolatus obstinate potius defendendus, quam salubriter putatus est corrigendus. Unde etiam satis mirari non possumus quomodo illae quinque vel sex quaestiones a beato Augustino contra Manichaeorum rabiem prolatae esse credi potuerint, cum sicut et multiplices libri ejusdem sancti doctoris testantur, et ipse Hypomnesticon libellus manifeste ostendit a Pelagianis primum haereticis contra fidem Ecclesiae sint objectae, et ad eorum confutationum diligentius sint tractatae. Certissime autem (sicut jam supra diximus) quando illos libros beatus Augustinus de expositione Genesis contra Manichaeos scripsit, necdum Pelagiani auditi aut exorti fuerint: sed longo post tempore Ecclesiam Dei coeperint impugnare: de [Col. 1053B] ipsorum libello, qui hujus erroris et conturbationis occasionem dedit, quia jam superius satis diximus, hic nihil amplius dicendum putamus

Libellum vero De induratione cordis Pharaonis, qui a beato Hieronymo scriptus putatur nec in libro de Viris illustribus nec in venerabili vitae ejus historia, inter ejus opuscula invenire potuimus. In libro tamen septimo decimo Explanationum Isaiae prophetae aliquid tale scripsisse commemorat, nec tamen specialiter de Induratione cordis Pharaonis, sed de tota illa ad Romanos difficillima apostoli quaestione breviter perstrinxisse designat. Sed quia nos hujusmodi libellum nunquam vidimus, utrum ille qui apud istos invenitur, et styli gravitate, et fidei sinceritate ejus esse credendus sit, tanquam de ignoto [Col. 1053C] judicare non possumus. Quid tamen ille sanctus doctor juxta fidei catholicae veritatem de libero arbitrio senserit, et dialogi ipsius, quos sub nomine Attici et Cretobuli contra Pelagianos scripsit, manifestissime testantur. Et fidei ejus professio, quam plenissime et perfectissime contra quosdam calumniatores ad Pontificem sedis apostolicae in defensionem sui edidit, satis ostendit; ubi de eodem libero arbitrio ita loquitur [a 1Kb] : [Liberum sic confitemur arbitrium, ut dicamus nos semper Dei indigere auxilio: et tam illos errare qui cum Manichaeo dicunt hominem peccatum vitare non posse, quam illos qui cum Joviniano asserunt hominem non posse peccare: uterque enim tollit arbitrii libertatem. Nos vero dicimus hominem semper et peccare, et non [Col. 1053D] peccare posse ut semper nos liberi confiteantur esse arbitrii.] In quibus beati doctoris verbis quod affirmat hominem semper peccare posse manifeste humanae [Col. 1054A] infirmitatis est. Quod autem affirmat hominem posse non peccare, hoc vere divini est (sicut ipse testatur) auxilii, ut possit esse liberi humani arbitrii. Dixit etiam quodam loco idem beatus doctor: [Liberi arbitrii nos condidit Deus, nec ad virtutem, nec ad vitia necessitate trahimur. Alioquin ubi necessitas, nec corona est.] Quae verba ejus a Pelagio velut contra gratiam Dei opposita, beatus Augustinus in libro de Natura et Gratia (cap. 65, 66) ita exponit, et defendit, dicens quod ait a memorato dictum esse presbytero: [Liberi arbitrii nos condidit Deus nec ad virtutem, nec ad vitia necessitate trahimur: Alioquin ubi necessitas, nec corona est. Quis non agnoscat, quis non toto corde suscipiat, quis aliter conditam humanam neget esse naturam? Sed [Col. 1054B] in recte faciendo, ideo nullum est vinculum necessitatis, quia libertas est charitatis. Quod autem ex vitiis naturae, non ex conditione naturae, sit quaedam peccandi necessitas, audiat homo, atque, ut eadem necessitas non sit, discat Deo dicere: »De necessitatibus meis educ me.« Sic namque opitulante gratia per Dominum nostrum Jesum Christum, et mala necessitas removebitur, et libertas plena tribuetur.] Haec beatus Augustinus.



CAPUT XL. De Amalario; de scriptis Joannis Scoti

Quod autem inter caeteros, qui de tanta quaestione, divinae videlicet praescientiae et praedestinationis apud eos scripsisse memorantur, etiam Amalarius ponitur, [Col. 1054C] et Scotus Joannes ab eis ad scribendum compulsus esse refertur, multum moleste et dolenter accipimus, ut ecclesiastici et prudentes viri tantam injuriam sibimetipsis fecerint, ut [b 3Kb] Amalarium de fidei ratione consulerent, qui et verbis, et libris suis mendaciis, et erroribus, et phantasticis atque haereticis disputationibus plenis omnes pene apud Franciam ecclesias, et nonnullas etiam aliarum regionum, quantum in se fuit infecit, atque corrupit: ut non tam ipse de fide interrogari, quam omnia scripta ejus saltem post mortem ipsius debuerint igne consumi, ne simpliciores quique, qui eos multum diligere, et legendo frequentare dicuntur, eorum lectione et inaniter occuparentur, et perniciose fallerentur ac deciperentur; et, quod majoris est ignominiae [Col. 1054D] atque opprobrii Scotum illum ad scribendum compellerent. Qui sicut ex ejus scriptis verissime comperimus, nec ipsa verba Scripturarum adhuc [Col. 1055A] habet cognita. Et ita quibusdam phantasticis adinventionibus et erroribus plenus est, ut non solum de fidei veritate nullatenus sit consulendus, sed etiam cum ipsis omni irrisione et despectione dignis scriptis suis, nisi corrigere et emendare festinet: vel sicut demens sit miserandus, vel sicut haereticus anathematizandus.



CAPUT XLI. De tertia, quae est Rabani, epistola.

Tertia epistola, quae non ad Ecclesiam nostram, sed ad quemdam amicum venerabili episcopo scripta est, assumit quantum nobis videtur, non necessariam, nec ullatenus ad rem de qua quaeritur, pertinentem, disputationem. Quaeritur namque in praesenti disceptatione, [Col. 1055B] sicut jam frequenter et multipliciter supra diximus, non illud, utrum impios Deus et iniquos praedestinaverit ad ipsam impietatem et iniquitatem, id est, ut impii et iniqui essent, et aliud esse non possent; quod nullus omnino moderno tempore dicere vel dixisse invenitur. Quod est utique immanis et detestabilis blasphemia, ut Deus sua praedestinatione quasi auctor sit impietatum et iniquitatum, aliquos impios et iniquos esse coegerit; sed illud potius quaeritur utrum eos quos veraciter omnino praescivit, proprio vitio impios et iniquos futuros, et in suis impietatibus atque iniquitatibus usque ad mortem perseveraturos justo judicio suo praedestinaverit aeterno supplicio puniendos; auctor vero ipsius epistolae relicta hac secunda quaestione, quae [Col. 1055C] in praesenti apud multos versatur, contra priorem potius impiam opinionem laborat, et totum disputationis suae sermonem ad hoc dirigit quod Deus bonus et justus nunquam alicui esse potuerit causa, vel origo, vel auctor peccati et iniquitatis: quod omnes (ut dictum est) fideles fideliter et indubitanter fatentur: nullam tamen esse divinam praedestinationem erga justam damnationem eorumdem impiorum et iniquorum, et tantummodo in parte electorum esse credendam, verbis praefati libelli, qui Hypognosticon dicitur, affirmare contendit. Unde et quia ipse ante omnes qui moderno tempore scripsisse referuntur de hac re scripsit, ejus sibi auctoritatem sequi videntur qui similiter de eadem divina praedestinatione sentiunt et defendunt. Dicit namque [Col. 1055D] ipse statim in praefatione ipsius epistolae ita:


RABANUS.

»De haeresi, quam quidam de praedestinatione Dei iniqui condunt errantes, et alios in errorem mittentes, convenit inter nos, ut de divinis Scripturis, et de orthodoxorum Patrum sententiis aliquod opusculum conficerem, ad convincendum errorem eorum qui de Deo bono et justo tam nequiter sentiunt, ut dicant ejus praedestinationem facere, quod nec homo ad vitam praedestinatus possit in mortem incidere, nec ad mortem praedestinatus, ullo modo se possit ad vitam recuperare. Cum auctor omnium rerum [.....] conditor Deus naturarum nullius ruinae [Col. 1056A] atque interitus causa sit, sed multorum origo salutis.«


RESPONSIO.

In quibus verbis primum haeresim et haereticos nominat, qui de divina praedestinatione ita sapiunt, ut juxta auctoritatem Scripturarum et sanctorum Patrum eam in utramque partem et electorum scilicet et reproborum fideliter credant ut et illos omnipotens Deus magna bonitate sua aeternaliter praedestinaverit ad gloriam; et istos magna aequitate judicii sui praedestinaverit ad poenam: et ideo prorsus est admonendus et ad pietatis considerationem revocandus ne sub istorum persona, quos tam facile haereticos vocat, sanctos potius et venerabiles Patres, qui ita docuerunt et definierunt, damnare [Col. 1056B] inveniatur.



CAPUT XLII. Praedestinatio facit ut electi non possint perire. Non econtra de reprobis. Deus non est auctor perditionis. Deus nemini imponit necessitatem peccandi.

Quod autem dicit, de illis quos haereticos putat, »quia de Deo bono et justo tam nequiter sentiunt, ut dicant ejus praedestinationem facere, quod nec homo ad vitam praedestinatus possit in mortem incidere, nec ad mortem praedestinatus ullo modo se possit ad vitam recuperare,« manifestum est nullo modo esse mendacium, sed certissimam veritatem, quam omnes fideles credunt, et confitentur, quod bonitas, et gratia divinae praedestinationis faciat [Col. 1056C] ut ex his qui praedestinati sunt ad vitam aeternam, nemo possit incidere in mortem aeternam. Hanc enim perseverantiae stabilitatem et firmitatem in bono ab eo acceperunt, qui rogavit, et rogat pro eis ne deficiat fides ipsorum sicut ipse ad beatum Petrum dicit: »Ego autem rogavi pro te, ut non deficiat fides tua (Luc. XXII, 32).« Et alio loco Evangelii de eisdem electis suis dicit: »Et ego vitam aeternam do eis, et non peribunt in aeternum (Joan. X, 18).« Quod autem eadem divina praedestinatio hoc in reprobis agat ut se ad Deum convertendo, et in melius commutando nemo eorum possit se ad vitam recuperare, quasi omnipotens Deus (quod absit) sua praedestinatione eis imposuerit necessitatem male agendi, et in suis malis perseverandi, hoc omnino nullus fidelium [Col. 1056D] dicit: quia auctorem operum et meritorum malorum Deum esse non credit. Quod enim impius et iniquus mala sua corrigendo et divinam misericordiam implorando recuperare se possit ad vitam testatur ipse Dominus per prophetam, dicens: »Quod si averterit se impius ab impietate sua, et fecerit judicium et justitiam, ipse animam suam vivificabit (Ezech. XVIII, 27).« Similiter et in eo quod addidit »quia Deus nullius ruinae atque interitus causa sit.« Nullus omnino fidelium contradicit, quia nemo Deum auctorem ruinae et perditionis impiorum, sed tantummodo justae eorum damnationis, et punitionis auctorem credit. Tale est et illud quod in initio statim epistolae ponit et dicit:


[Col. 1057A] RABANUS.

»Ita ut quidam eorum perditionis suae conditorem suum asserant auctorem, dicentes quod, sicut hi qui praescientia Dei ac praedestinatione convocati sunt ad percipiendam gloriam aeternae vitae, ita et illi qui ad aeternum interitum vadunt, praedestinatione Dei cogantur, non posse evadere interitum.«


RESPONSIO.

Quod utique nemo dicit: Quia omnes impii et iniqui pro suis impietatibus et iniquitatibus juste pereuntes, non habent Deum auctorem perditionis suae, quia ipsi suo merito perierunt, sed tantummodo auctorem poenae et damnationis, quam juste exceperunt. Ita et quod ait, illos quos putat haereticos dicere.


[Col. 1057B] RABANUS.

»Quia illi qui ad aeternum interitum vadunt, praedestinatione Dei cogantur non posse evadere interitum.«


RESPONSIO.

Nemo omnino dicit quia quod impii ad interitum vadunt, proprium ipsorum est vitium, non divinae praedestinationis praejudicium, nec eadem Dei praedestinatione coguntur non posse evadere, sed sua perseverantissima iniquitate quam relinquere noluerunt, merito coguntur perire. Sequitur in eadem epistola.


RABANUS.

»Quia nullo modo ille qui cuncta bona creavit, et sanabiles fecit nationes orbis terrarum, atque vult [Col. 1057C] omnes homines salvos fieri, et ad agnitionem veritatis venire, aliquem cogit interire.«


RESPONSIO.

Et hoc omnino verum est, quia nemini Deus imponit necessitatem pereundi, sicut nemini imponit necessitatem male agendi; unusquisque enim sibi auctor est iniquitatis suae, auctor est perditionis suae, et Deum, quem non habet auctorem culpae suae, habet auctorem justissimae poenae suae. Item ibi.


RABANUS.

»Si enim, secundum ipsos qui talia sentiunt, Dei praedestinatio invitum hominem peccare, quomodo justo judicio Deus damnat peccantem, cum ille non voluntate, sed necessitate peccaverit.«


[Col. 1057D] RESPONSIO.

Et hoc, sicut etiam illa, quae supra dicta sunt, nihil ad praesentem pertinet quaestionem: Nemo enim ita sentit aut dicit quod Dei praedestinatio aliquem invitum faciat peccare, ut jam non propriae voluntatis perversitate, sed divinae praedestinationis necessitate peccare videatur. Sed hoc agit divina praedestinatio, ut qui volens peccat, et volens in peccatis suis perseverat, nolens justo judicio puniatur. Item post aliquanta sequitur, et dicit.


RABANUS.

»Praedestinationis autem fides, firmissima sanctarum auctoritate Scripturarum munita est, cui nullo [Col. 1058A] modo fas est ea, quae ab hominibus male aguntur, ascribi.«


RESPONSIO.

Et hoc nemo fidelium facit. Nemo enim per praedestinationis divinae erga reprobos veritatem ascribit, et deputat Deo male agentium iniquitatem, sed tantummodo eorumdem reproborum, et eorumdem male agentium justam damnationem.



CAPUT XLIII. Utrum peccata post baptismum remissa et deleta redeant et imputentur ad poenam si homo damnetur.

Sequitur in eadem epistola.


RABANUS.

»Qui enim recedit a Christo et alienus a gratia [Col. 1058B] finit hanc vitam, quid nisi in perditionem cadit? Sed non in quod remissum est recidit, nec in originali peccato damnabitur; qui tamen propter postrema crimina ea morte afficietur, quae ei propter illa quae remissa sunt debebatur.«


RESPONSIO.

In quibus verbis quod dictum est de illo qui recedit a Christo, et gratiam ejus in se vacuam fecit atque ita finit hanc vitam, nequaquam ei imputari nec originalia nec actualia peccata, quae illi vere in baptismo fuerant remissa, sed ea sola quae post baptismum gratiam Dei amittendo commisit, magna nobis quaestio videtur, nec nostro eam sensu, sed sanctorum Patrum auctoritate, prout Deus dederit, [Col. 1058C] solvendam credimus. Nam beatus Augustinus cum exponeret verba Psalmi ubi in maledictionibus Judae proditoris inter caetera dicitur (Expos. Psal. CXVIII, 14): »In memoriam redeat iniquitas patrum ejus in conspectu Domini, et peccatum matris ejus non deleatur.« Ita in ipsum Judam hoc maledictum adimpletum esse exponit, dicens: [Si Judas teneret illud ad quod vocatus est, nullo modo ad eum vel sua praeterita, vel parentum iniquitas pertineret. Quia ergo non tenuit adoptionem in familia Dei, sed iniquitatem vetusti generis potius elegit, »rediit iniquitas patrum ejus in conspectu Domini,« ut in ea etiam ipse puniretur. Et peccatum matris ejus non est in eo deletum.] Sequitur autem continuo in Psalmo. »Fiant contra Dominum semper,« id est [Col. 1058D] iniquitas patrum ejus, et peccatum matris ejus: Quod idem doctor ita exponit (Id. ibid., 14, 15): [»Fiant contra Dominum semper,« non ut a Domino adverterentur; sed ut merita eorum pessima non obliviscatur in isto Dominus, cum illi et ipsa retribuet; contra Dominum enim dixit »in conspectu Domini.«] Ecce apertissime beatus doctor juxta sensum prophetiae quae in hoc psalmo de illo perdito homine continetur, apertissime docet quod nec sua nec parentum peccata jam ad eum pertinere potuissent, si in illa gratia et adoptione filiorum Dei, ad quam vocatus fuerat, permanere voluisset. Sed quia non permansit, et ad iniquitatem vetustae ex Adam generationis apostatando rediit, [Col. 1059A] etiam post baptismi gratiam, quam in se irritam fecit, rediit ad eum, [a 1Kb] non solum sua, sed etiam iniquitas patrum ejus, et peccatum matris ejus non est in eo deletum, ut in eis etiam ipse puniretur, judicante illo et damnante, »Qui reddit iniquitatem patrum in filiis in tertiam, et quartam progeniem (Exod. XXXIV, 7).« Unde etiam additum est in prophetia: »Fiant contra Dominum (Psal. CVIII, 15),« id est in conspectu Domini semper, scilicet peccata et iniquitates patrum ejus ac matris: ut merita eorum pessima non obliviscatur in isto Dominus, cum illi et ipsa restituit.

Quod ergo in isto apostata et transgressore gratiae Dei, qui vocationem et adoptionem filiorum Dei deseruit, et magis iniquitatem vetustae generationis quam justificationem novae regenerationis elegit, et [Col. 1059B] divina veritate, et beati Patris manifesta expositione factum cognoscimus; hoc etiam de caeteris ejusdem gratiae transgressoribus fieri certum tenere debemus ut recedente ab illis nova gratia, redeat ad eos iniquitas antiqua, non solum sua, sed etiam paterna: utrum autem et originalis peccati reatus per baptismi gratiam deletus ad eum redire eique imputari intelligendus sit in his verbis propheticis quibus dicitur: »In memoriam redeat iniquitas patrum ejus in conspectu Domini (Psal. CVIII, 14),« ut non solum illorum parentum et progenitorum ejus, qui vicino tempore esse potuerunt, sed etiam primorum patrum et primorum parentum qui primi in paradiso deliquerunt, iniquitas, ut dictum est, ei imputetur; nec in verbis sancti doctoris clare elucet, [Col. 1059C] nec a nobis temere praesumendum est. Legimus quidem apud Jeremiam prophetam: »In diebus illis non dicent ultra, patres comederunt uvam acerbam et dentes filiorum obstupuerunt: sed unusquisque in iniquitate sua morietur (Jer. XXXI, 29, 30).« In quibus verbis manifeste Novi Testamenti gratia, per quam regeneratione baptismi originale peccatum ex prima transgressione contractum solvitur et deletur praenuntiata est, ut jam unusquisque illa regeneratione purgatus, et a vinculo antiquae damnationis absolutus, nequaquam in primorum parentum peccato, quod etiam dimissum est; sed si peccatis et criminibus servierit in sua iniquitate moriatur. Iniquitas namque ipsa est uva acerba, immatura, [Col. 1059D] aspera et noxia, quae agentem quasi comedentem nulla vera suavitate reficit, sed virtutem et robur animae, velut dentes, ita debilitat et laedit, ut cibum vitae percipere non possit, de quo scriptum est: »Gustate et videte quoniam suavis est Dominus (Psal. XXXIII, 9),« qui etiam de seipso ait: »Ego [Col. 1060A] sum panis vitae (Joan. VI, 48).« »Patres itaque comederunt uvam acerbam« qui primi in paradiso iniquitatem commiserunt, et dentes filiorum obstupuerunt,« quia non solum seipsos, sed et omnem progeniem suam peccando laeserunt. Sed illo peccato originaliter tracto cum omnes qui ad fidem veniunt per lavacrum regenerationis absolvuntur, jam non in illa antiqua patrum iniquitate, sed unusquisque eorum in sua iniquitate morietur. Sive ergo post baptismum peccantibus illa peccata quae postmodum commiserunt imputentur sive etiam illa quae ante baptismum commiserunt, propter transgressionem tantae gratiae superadjiciantur, utique in sua iniquitate, quam vel ante vel postea commiserant moriuntur. Si ergo eis originalis reatus post baptismum [Col. 1060B] jam nullatenus deputatur, manifeste in suo tantum peccato et in sua iniquitate quisque moritur, si autem inter caetera peccata etiam ille reatus imputatur, etiam sic in suo peccato unusquisque moritur, dum jam ei originale peccatum non ideo imputatur, quia illud ex origine traxit, sed quia merito proprie iniquitatis illud sibi iterum imputari meruit.



CAPUT XLIV. An baptizati reprobi fuerint a massa perditionis discreti. Affirmatur discretos fuisse. Peccatum post justificationem non amplius manere asseritur.

Sequitur post haec in eadem epistola.


RABANUS.

[Col. 1060C] »Quod quia Dei praescientiam nec latuit nec fefellit, sine dubio talem nunquam elegit, nunquam praedestinavit, et periturum nunquam ab aeterna perditione discrevit. Atque ob hoc quicunque tales sunt, licet fuerint renati, fuerint justificati, ab eo tamen qui illos tales praescivit, non sunt praedestinati.«


RESPONSIO.

In quibus verbis illud primum considerandum est quia illum qui a Christo recedit et ab ejus gratia alienus efficitur, atque in tali impietate usque ad finem perdurat, quoniam eum Deus talem futurum verissime praescivit, affirmat scriptor epistolae nunquam ab eo electum neque praedestinatum ad vitam, et periturum nunquam ab aeterna perditione discretum; [Col. 1060D] ita, qui praedestinationem divini judicii ad justum reproborum interitum negant, jam ipsos reprobos eodem justo Dei judicio damnatos, et nunquam a perditionis massa discretos esse confirmant Deinde sollicitius et diligentius est quaerendum si reprobi nunquam sunt a perditionis et damnationis massa [Col. 1061A] discreti, quomodo, sicut hic dicitur, tam multi ex eis in Ecclesia per gratiam baptismi sunt renati et justificati? si enim, ut dictum est, nunquam sunt a massa damnationis et perditionis discreti, quomodo in Ecclesia vere sunt renati et justificati? Quid enim sunt renati, nisi regeneratione baptismi innovati? Et quid sunt justificati, nisi per eum qui justificat impium, a sua impietate mundati.

Quomodo ergo in eis perficitur, dum in morte Christi baptizantur, et in ejus sanguine a peccatis abluuntur vera innovatio et vera mundatio, si adhuc in damnationis et perditionis massa concreti, et non discreti detinentur? Apostolus »ramum sylvestris« et inculti »oleastri (Rom. XI, 17)« prius de naturali oleastro dicit excisum, et postea in bonam olivam [Col. 1061B] insertum, atque ita socium radicis et pinguedinis oleae effectum, quem tamen postea vehementer admonet et terret, dicens: »Vide ergo bonitatem et severitatem Dei, in eos quidem qui ceciderunt severitatem, in te autem bonitatem si permanseris in bonitate; alioquin et tu excideris (Ibid., 22).« Quod quid est aliud nisi ut excisus a bona oliva cui insertus fueras, cum silvestri et fero atque amaro oleastro ignibus deputeris. Juxta quam similitudinem melius fortassis creditur et dicitur quod qui vere ad Christi fidem accedunt, et vere in baptismo ejus gratia regenerantur, et vere accipiunt indulgentiam tam originalium quam actualium peccatorum vere per haec et a naturali oleastro credendi sunt excisi, id est a perditionis et damnationis massa discreti, et in bonam [Col. 1061C] olivam inserti, id est Ecclesiae incorporati; et tamen si digna excisione commiserint, etiam post ista omnia ab illa oliva excidantur, et cum illa damnationis et perditionis massa, a qua fuerant originalis et actualis peccati indulgentia discreti, velut cum naturali oleastro aeternae ustioni deputentur. Unde namque illa damnationis et perditionis massa, nisi originalis peccati reatu et conspersione effecta est? Cum ergo in quolibet fideliter credente, et veraciter renato atque expiato, vera sit ejusdem peccati originalis remissio, quomodo ipse in massa originalis peccati remanet, qui inde ejusdem peccati remissione probatur esse discretus? Quod autem in verbis sanctorum Patrum frequenter legitur, quod tales, id est gratiam Christi in se irritam facientes, [Col. 1061D] et ita pereuntes nunquam ab illa massa discreti sint, ad Dei praescientiam pertinet: qui licet ad praesens in Ecclesia communem eis cum electis regenerationis gratiam tribuat, ibi tamen eos praedestinationis suae judicio jam deputat, ubi praevaricationis suae merito damnandos videt.



CAPUT XLV. Sequitur de praedestinatione.

Post haec scriptor epistolae, interpositis perpaucis verbis suis, tacito nomine libelli Hypomnesticon subjungit et adjungit ejus verba, et sensus velut uno tenore et ordine sermonis sui; ex quibus probare conatur divinam praedestinationem tantummodo et [Col. 1062A] in parte electorum semper accipiendam; in parte vero reproborum nullam omnino esse. Ita incipit:


RABANUS.

»Prius ergo ipsum nomen praedestinationis quid indicet exponamus: deinde esse apud Deum, qui sine acceptione personarum est, praedestinationem, divinarum Scripturarum auctoritate, probemus. Praedestinatio quippe a praevidendo et praeveniendo, ve, praeordinando futurum aliquid dicitur. Et ideo Deus, cui praescientia non accidens est, sed essentia, fuit semper et est, omne quod antequam sit, praescit, praedestinat et propterea praedestinat, quia quale futurum sit praescit. Et ideo Apostolus. »Nam quos praescivit,« inquit, »et praedestinavit (Rom. VIII, 29),« sed non omne quod praescit praedestinat, [Col. 1062B] mala enim tantum praescit et non praedestinat, bona vero et praescit et praedestinat. Quod ergo bonum praescientia praedestinat, id est prius quam sit in se praeordinat: hoc cum ex ipso auctore esse coeperit, vocat, ordinat et disponit. Unde et sequitur: »Quos praedestinavit, hos et vocavit; et quos vocavit, illos et justificavit: quos autem justificavit, illos et glorificavit (Ibid., 30).« Jam igitur apertius disseramus quod loquimur, quomodo humano genere praescientia sua et praedestinatione Deus, in quo non est iniquitas, utatur. Massae itaque humani generis, quae in Adam et Evae praevaricatione damnabilis mortalisque facta est, non condemnatione divina generaliter, sed ex debito poena, cruciatusque gehennae debetur. Venia vero, non merito, sed Dei [Col. 1062C] justi judicis misericordiae largitate confertur. Quia vero justus et misericors Deus praesciusque est futurorum et ex hac damnabili massa, non personarum acceptione, sed judicio aequitatis suae irreprehensibili, quos praescit misericordia gratuita praeparat, id est praedestinat ad vitam aeternam. Caeteros autem ut praedixit debite punit: quos ideo punit, quia quid essent futuri praescivit; non tamen puniendos ipse fecit, vel praedestinavit, sed tantum (ut dixi) in damnabili massa praescivit. Quod si a me quaeris scire, cur duo ista differenter Deus faciat, si personarum acceptor non est; quia generaliter aut punire debet justitia aut misericordia liberare, contende cum Paulo; imo, si audes, argue Paulum qui dixit, Christo in se loquente: »O homo, tu quis es qui respondeas [Col. 1062D] Deo? Nunquid dicit figmentum ei qui se finxit: Utquid me sic fecisti? An non habet potestatem figulus luti ex eadem massa facere aliud quidem vas in honorem, aliud vero in contumeliam (Rom. IX, 20, 21).« Ego autem hoc dico quod dixi, quia quidquid Deus agit, misericorditer, juste, sancteque facit: quia solus ipse praesciendo scit quod homo nesciendo nescit. »Quis enim cognovit sensum Domini? aut quis consiliarius ejus fuit? Aut quis prior dedit illi, et retribuetur ei?« (Rom. XI, 34, 35.) Aut quis dicit ei: Quid fecisti? Non potest tantum justus dici Deus, aut solum misericors, sed justus et misericors. Sic dicimus, sic credimus. Propterea quando illi cum David »misericordiam et judicium [Col. 1063A] cantamus (Psal. C, 1),« metuentes non interrogamus, quae sit voluntas ejus in judicio et misericordia conquiescentes.«


RESPONSIO.

Haec igitur omnia quia, ut diximus, non sunt verba ejus, sed manifeste ex jam dicto libello sumpta agnoscuntur, de quo quid nobis videatur, jam supra satis ostensum est, relicta in medio prolixa et pia exhortatione, qua omnes fideles omissis hujuscemodi obscuris et difficillimis quaestionibus ad bene vivendum et bene agendum fideliter et salubriter cohortatur, ex divinis Scripturis ad hanc rem pertinentes sententias multas et multipliciter sumens, transeamus ad ejus verba quibus circa finem epistolae ita dicit.



CAPUT XLVI. Quod opera bona prosunt et vere hominem salvant.
[Col. 1063B]

RABANUS.

»Quomodo isti vaniloqui garriunt, quod nihil prosit homini recta fides et bona operatio; quoniam nisi praedestinatus sit quis, non veniat ad vitam, cum praedestinatio nihil aliud sit nisi vitae donatio, non perditionis damnatio? Unde manifeste Scriptura dicit: »Deus mortem non fecit, nec laetatur in perditione vivorum. Creavit enim ut essent omnia, et sanabiles fecit nationes orbis terrarum (Sap. I, 13, 14),« et per prophetam ipse Dominus ait: »Nolo mortem peccatoris, sed ut convertatur et vivat (Ezech. XXXIII, 11).« Si autem non vult Deus [Col. 1063C] mortem impii et peccatoris, quomodo praedestinavit eum ad mortem? Cum nihil aliud ejus sit velle quam praedestinare, causa enim omnium rerum voluntas est Dei ejusque facere velle est, nec simplex natura aliquam contrarietatem in se habet, sed »idem Dominus omnium dives est, in omnibus qui invocant illum (Rom. X, 12).« Itaque praedestinatio in bono legitur, non in malo. Unde dicit Apostolus: »Quos praescivit, et praedestinavit conformes fieri imaginis Filii sui, ut sit ipse primogenitus in multis fratribus. Quos autem pradestinavit, hos et vocavit, et quos vocavit, illos et justificavit; quos autem justificavit, illos et glorificavit (Rom. VIII, 29, 30).« Nota quod dicit: »Quos praedestinavit, hos et vocavit;« non quos praedestinavit, illos et damnavit; [Col. 1063D] amavit enim bonus factor creaturam suam, nec immerito aliquam damnat. De quo alibi scriptum est: »Misereris omnium, Domine, et nihil odisti eorum quae fecisti, dissimulans peccata hominum propter poenitentiam, et parcens eis, quia tu es Deus universorum (Sap. XI, 24, 25).«


RESPONSIO.

De his omnibus, quia multa jam superius dicta sunt, non est diutius laborandum, sed tantum pauca ex eis quae consideratione indigent breviter designanda. Itaque in eo quod ait »vaniloquos dicere quod nihil prosit homini recta fides et bona operatio; quoniam, nisi praedestinatus sit quis, non veniat ad vitam,« verum est omnino quod soli illi veniunt ad [Col. 1064A] vitam qui divinitus electi sunt et praedestinati. Sicut aperte praedicat et confirmat Apostolus, dicens: »Quia quos praescivit, et praedestinavit; quos autem praedestinavit, hos et vocavit. Et quos vocavit, hos et justificavit; quos autem justificavit, illos et magnificavit.« Hi sunt qui omnino veniunt ad vitam. De quibus ipse Dominus promittit, dicens: »Et ego vitam aeternam do eis, et non peribunt in aeternum (Joan. X, 28).« Recta autem fides et bona operatio absit, ut quisquam fidelium dicat, quia nihil prosint: vere etenim prosunt et vere hominem salvant si illud eis adjungatur quod Dominus dicit: »Qui perseveraverit usque in finem, hic salvus erit (Matth. XXIV, 13).« Securus itaque fidelis homo, et recte credat et bene operetur, quia si in his fideliter perseveraverit, [Col. 1064B] sine dubio salvus erit, et ad electorum numerum pertinebit. Quod vero hic positum est, »Quia praedestinatio nihil aliud sit nisi vitae donatio, non perditionis damnatio.« Videtur nobis non ita a sancto Augustino dictum vel definitum; qui distinguens inter praedestinationem et gratiam, ita ait (de Praedest. sanct., cap. 10). [Praedestinatio est gratiae praeparatio; gratia vero est jam ipsa donatio.] Et post pauca quae interposuit, eamdem praedestinationem divinam dupliciter accipiendam esse, id est et in bono electi, qui gratis praedestinati sunt ad vitam; et in malo reprobi qui juste praedestinati sunt ad poenam, ita dicit (Ibid.): [Praedestinatio igitur Dei quae in bono est, gratiae est, ut dixi praeparatio.]

Item quod proponit et dicit: »Si autem non vult [Col. 1064C] Deus mortem impii et peccatoris, quomodo praedestinat eum ad mortem.« Quantum pusillitas nostra potuit, jam superius est tractatum; et nunc breviter dicimus: quia illud non vult »bonitate Conditoris,« istud autem facit »judicis aequitate,« ut et salvare velit quod creavit, et tamen creaturae vitium non relinquat impunitum. Quod vero subjungit et dicit: »Itaque praedestinatio in bono legitur, non in malo;« unde dicit Apostolus: »Quos praescivit, et praedestinavit conformes fieri imaginis Filii sui.« Consideret diligenter (sicut jam supra multipliciter nobis offensum est), quia in divinis Scripturis non est exigendum ut ubicunque res praedestinationis dicitur, etiam ipsum nomen praedestinationis proprie et expresse positum legatur; sed ubicunque res ipsa [Col. 1064D] certissime posita invenitur, regulariter observandum, quod etiam tacito praedestinationis nomine rectissime praedestinatio intelligatur. Nam si ipsum praedestinationis nomen proprie positum exigimus, nec in illis testimoniis propheticis, ex quibus Apostolus praedestinationem divinam, et erga electos et erga reprobos approbat, istud nomen ullatenus invenimus; et tamen quod clarissima rerum certitudine approbat, fideliter credere non dubitamus.



CAPUT XLVII. Septem Rabani objectiones.

Sequitur post haec omnia in fine epistolae:


RABANUS.

»Multiplici ergo reatu iste constringitur, qui praedestinationis [Col. 1065A] bonum in pravum sensum convertens nefandis sermonibus blasphemare praesumit.

»Primo, quod Creatorem suum, qui est summe bonus, malivolum ausus est dicere, eo quod opus suum frustra et sine causa decernat interire.

»Secundo, quod ipsam veritatem fallacem nititur asserere, quae per Scripturas sacras recte credentibus et bene operantibus aeternae vitae spondet praemia; et peccantibus atque non poenitentibus mortis praedicit poenas.

»Tertio, quod justum judicem qui in aequitate judicaturus est vivos ac mortuos praedicat injustum, quando bene agentibus praemia et male agentibus tormenta eum non reddere affirmat.

»Quarto, quod Redemptorem mundi frustra sanguinem [Col. 1065B] suum fudisse non timet per errorem suum fingere, quando in se credentibus et sperantibus propter praedestinationis necessitatem non possit subvenire.

»Quinto, quod invidet bonis angelis eorum numerum, quem diabolus per superbiam corruens minuit, Salvatorem nostrum per hominum conditionem adimplere.

»Sexto, quod magis favet sua opinione diabolo quam Deo, cum ad ejus perditionis sortem tradit eos pertinere, quos divina gratia decrevit ad salutem aeternam pertingere.

»Septimo, quod totius humani generis inimicus sit manifestus, cum illud dicit per Christi fidem et baptismi sacramentum a primi parentis lapsu, propriorumque [Col. 1065C] scelerum reatu, nec non et ab hostium potestate non posse erui, sed obligatum noxia opificis sui praedestinatione in tartarum demergi.«


RESPONSIO.

Septem his verbis objectiones sive definitiones ponit, quibus non, ut ipse dicit, blasphemantes in Deum, sed fideliter credentes Deo, et veraciter in electorum liberatione et reproborum damnatione misericordiam ejus et judicium confitentes atque laudantes, falsitatis et erroris arguat. Et tamen nihil ex his quae in ipsis septem definitionibus suis objicit verum, aut rationabile valet ostendere.

Ad primam objectionem.---Nemo enim Creatorem suum summe bonum malivolum dicit, quod absit, quasi malae voluntatis sit erga creaturam suam, quia [Col. 1065D] semper ejus voluntas bona est bonis; quae et si mala videtur malis, semper tamen justa est, et ideo mala esse non potest; unde et Scriptura ad eum dicit: »Cum sancto sanctus eris, et cum innocente innocens eris. Et cum electo electus eris, et cum perverso perverteris (Psal. XVII, 26, 27).« De quibus verbis beatus Augustinus tractans (in psal. XVII): Est, inquit, occulta profunditas, qua intelligeris cum sancto sanctus, quia tu sanctificas; et cum viro innocente innocens, quia nulli noces, sed criniculis peccatorum suorum unusquisque constringitur, et ab eo quem eligis eligeris, et cum perverso videris perversus; quoniam dicunt: »Non est recta via Domini, et ipsorum via non est recta (Ezech. XVIII, 25);« [Col. 1066A] nec frustra et sine causa ille opus suum decernit interire, sed quos verissime praescivit impios et iniquos futuros, et in sua impietate et iniquitate permansuros justis et rectissimis causis decrevit et statuit, et praedestinavit perituros. Sicut ipse ait: »Qui peccaverit mihi, delebo eum de libro meo (Exod. XXXII, 33).«

Ad secundam.---Nec qui praedestinationem divinam in utramque partem, id est et electorum et reproborum, fideliter credit et confitetur, ipsam veritatem fallacem nititur ostendere: sed omnino veracem et fidelem in omnibus verbis suis, et sanctam in omnibus operibus suis; quia electis, sicut praedestinavit, aeternae vitae praemia spondet et reddit. Et e contrario reprobis peccantibus, nec poenitentibus, [Col. 1066B] sicut praedestinavit, justo suo judicio aeternas retribuit poenas.

Ad tertiam.---Nec justum judicem ista divinae praedestinationis veritas velut injustum praedicat: quia secundum eam et bene agentibus, atque in bono perseverantibus praemia restituuntur; et male agentibus atque in malo permanentibus juste tormenta inferuntur.

Ad quartam.---Nec Redemptorem mundi aliqua praedestinationis suae necessitas compellit, ut per gloriosum sanguinis sui pretium in se credentibus et sperantibus subvenire non possit: quia et omnibus electis suis illo pretio in aeternum subvenit. Et quod reprobis non subvenit, ipsi per impietatem, et iniquitatem suam pretium ejus repellunt: quos et si potest [Col. 1066C] ille salvare, vult tamen aliquos ad ostendendum terrorem severitatis suae, justa ultione damnare.

Ad quintam.---Nec invidet eadem divinae praedestinationis severitas bonis angelis, ne propter multitudinem reproborum quotidie pereuntium non possit adimpleri, et instaurari eorum numerus, qui per ruinam diaboli et angelorum ejus est imminutus: quia certissime novit fides fidelium tantos illuc electos ex humano genere assensuros quantos illic constat electos angelos remansisse: testante Scriptura quae dicit: »Statuit terminos gentium juxta numerum angelorum Dei (Deut. XXXII, 8).«

Ad sextam.---Nec magis favet haec praedestinatio diabolo quam Deo, quia et diabolum quotidie compellit amittere, quos divina gratia eadem praedestinatione [Col. 1066D] decrevit ad salutem aeternam pertingere. Et omnino nullum ex electis Dei ad ipsius diaboli sortem posse pertinere confirmat.

Ad septimam.---Nec compellit aliquem hujus praedestinationis fides, quasi per fidem Christi et sacramentum baptismi a primi parentis lapsu, et a suorum scelerum reatu, sive hostium potestate non posse erui: sed verissime praestat omnibus electis, »Ut sint agentes semper gratias Deo, et Patri, qui dignos eos fecit in partem sortis sanctorum in lumine.---Qui eripuit illos de potestate tenebrarum, et transtulit in regnum Filii dilectionis suae (Col. I, 12, 13):« Nec reprobis noxia est opificis sui, id est Dei praedestinatio, quae perseverantem et indomabilem [Col. 1067A] iniquitatem ipsorum justissime punit, cujus more et gravissimo onere oppressi demerguntur in tartarum, descendentes in profundum quasi lapis, et submersi quasi plumbum in aquis vehementibus. Quod etiam liber Apocalypsis de tota civitate hujus saeculi, id est universa multitudine damnatorum terribiliter extremo judicio futurum significat et denuntiat, dicens: »Et sustulit unus angelus fortis lapidem quasi molarem magnum, et misit in mare, dicens: Hoc impetu mittetur Babylon magna illa civitas, et ultra jam non invenietur (Apoc. XVIII, 2.)«

[Col. 1068A] Conclusio.---Quae cum ita sint, deposita omni contentionis animositate, deposita novitatum praesumptione, agnoscamus fideliter divinam veritatem, sequamur obedienter paternam auctoritatem, caveamus vigilanter erroris et mendacii fallacissimam vanitatem; servantes Deo auxiliante semel »depositum« nobis verae fidei inviolatum thesaurum; et »fugientes profanas vocum novitates atque oppositiones falsi nominis scientiae, quam quidam promittentes circa fidem exciderunt (I Tim. VI, 20, 21).«




[Col. 1067]
SANCTI REMIGII LUGDUNENSIS EPISCOPI SUB NOMINE ECCLESIAE LUGDUNENSIS ABSOLUTIO CUJUSDAM QUAESTIONIS DE GENERALI PER ADAM DAMNATIONE OMNIUM ET SPECIALI PER CHRISTUM EX EADEM EREPTIONE ELECTORUM. (G)*

[Col. 1067B] Nuper quaestio habita est quomodo recte et fideli ter possit intelligi: Tota humani generis massa merito primae transgressionis ad aeternum interitum damnata? cum procul dubio omnium electorum numerus ex ipsa esset assumendus divina praedestinatione, ac praescientia aeternaliter praecognitus, et praeordinatus ad vitam aeternam: si enim iste beatorum, et sanctorum numerus in illa erat ad interitum divino judicio condemnatus, quomodo erit velut e contrario divinae misericordiae beneficio ad vitam praedestinatus? Et utrumque utique aeternaliter, atque immobiliter in ejus aeterno et incommutabili consilio, qui juxta prophetam: »Fecit quae futura sunt (Isa. XLI, 11, sec. LXX).« Neque enim juxta catholicae veritatis regulam dicere possumus omne humanum [Col. 1067C] genus illius praevaricationis merito ad interitum fuisse damnatum, sed nequaquam ad eumdem interitum praedestinatum: cum omnipotentis Dei justo et aeterno judicio nihil potuerit aeternaliter esse damnatum, quod non ita praescitum, et praefinitum sit fuisse damnandum. Omnia namque opera sua, tanquam vere justa et recta et praescivit futura, et praedestinavit sine dubio facienda. Praedestinavit taque et hanc humani generis justam ac debitam lamnationem, cui et generaliter ex illius justitia omnes essent obnoxii: et ex qua specialiter ex illius misericordia discernerentur, et salvarentur electi, manente scilicet inconvulsa damnationis praedestinatione in reprobis; et manente similiter inconvulsa ereptionis praedestinatione in electis; dum justissimo [Col. 1067D] et admirabili ordine divinae aequitatis et misericordiae, et illud oportuit prius fieri ad ostendendam severitatem Dei, et istud postmodum ad ostendendam [Col. 1068B] bonitatem Dei? Quod tamen utrumque simul, ita semper in aeterno Dei consilio fuerat praedestinatum: ut sic unum decerneretur judicii aequitate, et quantum ad illius massae damnatae meritum pertinet immobili severitate: quatenus et alterum gloriosissime impleretur divini arbitrii potestate, et misericordissimi Conditoris gratuita bonitate.

Quapropter juxta pusillitatem sensus nostri ubicunque legimus, sive in divinis Scripturis, sive in dogmatibus Patrum totam humani generis massam in primo, et per primum hominem peccantem esse damnatam, nihil aliud intelligendum occurrit, nisi eam justo Dei judicio, merito primi illius peccati aeternae damnationi traditam: De qua damnatione per unum hominem in mundum ingressa manifeste [Col. 1068C] dicit Apostolus: »Nam judicium ex uno in condemnationem (Rom. V, 16).« Quae utique, sicut jam dictum est, non potest recte intelligi nisi aeterna. Si ergo recte intelligitur, tota ipsa humani generis massa damnata, aeternae perditioni tradita, quid est hoc aliud, nisi eidem aeternae perditioni destinata, sive praedestinata, ut quantum pertinet ad meritum culpae suae, illius videlicet primae praevaricationis, esset juste omnino, et tota, et simul aeterna sententia condemnata. Quantum vero attinet ad bonitatem et misericordiam Conditoris (qui sibi nec necessitatem imposuit, nec potestatem abstulit) ut de creatura sua, justa exigente severitate judicando, posset inde salvare quantum illi placeret per indebitam gratiam, quod juste et aeternaliter fuerat damnatum [Col. 1068D] per culpam, manente scilicet damnationis sententia, in quibus permanet et reatus, et soluta in his, in quibus idem reatus per Christi sanguinem est solutus: [Col. 1069A] atque ita praedestinatio omnium electorum Dei, ita ejus aeterna dispositione esset praeordinata, ut ex sorte aeternae damnationis transferrentur in sortem aeternae salutis et liberationis: ut et ibi fuerit etiam pars ista vere communi sententia condemnata, et hic vere sola Dei gratia liberata; tantoque fieret gratior et devotior liberanti, quanto se agnoscit verius vere obnoxiam fuisse aeternae damnationi.

Hanc namque electorum translationem a sorte illius damnationis in sortem liberationis sublimiter et attentissime commendat Apostolus fidelibus agnoscendam, et cum omni gratiarum actione recolendam, ita dicens: »Gratias agentes Deo et Patri qui dignos nos fecit in parte sortis sanctorum in lumine. Qui eripuit nos de potestate tenebrarum, et transtulit in regnum Filii dilectionis suae (Col. I, 12, 13):« et [Col. 1069B] hanc iram aeternae vindictae ac damnationis, quae omni illi massae aequaliter debebatur, fideles per Domini Christi passionem et mortem evasisse. Quam utique non veraciter evasisse dicerentur, nisi ei etiam veraciter obnoxii exstitissent, ita gratulatur atque commendat dicens: »Si enim, cum inimici essemus, reconciliati sumus Deo per mortem Filii ejus, multo magis nunc reconciliati in sanguine ipsius salvi erimus ab ira per ipsum (Rom. V, 10).« Et iterum: »Quoniam non posuit nos Deus in iram, sed in acquisitionem salutis per Dominum nostrum Jesum, qui mortuus est pro nobis, ut sive vigilemus, sive dormiamus, simul cum illo vivamus (I Thess. V, 9, 10).« Et alio loco: »Et quomodo conversi [Col. 1069C] estis a simulacris servire Deo vivo et vero, et exspectare Filium ejus de coelis Jesum, qui eripuit nos ab ira ventura (I Thess. I, 9, 10).« Hoc etiam Psalmista per adventum Domini Salvatoris futurum, id est antiquam illam iram Dei omnimodo in electis mitigandam atque avertendam, quasi jam factum canit et exsultat dicens: »Remisisti iniquitatem plebis tuae, operuisti omnia peccata eorum; mitigasti omnem iram tuam, avertisti ab ira indignationis tuae (Psal. LXXXIV, 3, 4).« Si enim vere non fuerunt omnes electi, et praedestinati ad vitam in una cum caeteris massa damnationis et perditionis, unde ergo sunt electi et discreti, unde redempti, unde salvati et liberati? Cur et ipsa Veritas de eis dicit: »Venit enim Filius hominis quaerere, et salvum facere quod [Col. 1069D] perierat (Luc. XIX, 10).« Cum ipse Apostolus manifestissime hoc etiam in Actibus apostolorum coram rege, et principibus libere Christi mysterium praedicans attestetur et declaret, referens qualiter sibi a Domino dictum sit in prima statim vocatione et conversione sua. Ait namque ita sibi coelitus ab eo dictum: »Ad hoc enim apparui tibi, ut constituam te ministrum, et testem eorum quae vidisti, et in quibus apparebo tibi: eripiens te de populo et gentibus, in quibus nunc ego mitto te, aperire oculos eorum, ut convertantur a tenebris ad lucem, et de potestate Satanae ad Deum, ut accipiant remissionem peccatorum, et sortem inter sanctos, per fidem quae est in me (Act. XXVI, 16, 17, 18).« Et Dominus ipse in [Col. 1070A] Evangelio: »Cum fortis, inquit, armatus custodit atrium suum, in pace sunt ea quae possidet; sin autem fortior illo superveniens vicerit eum, universa arma ejus, in quibus confidebat, aufert, et spolia ejus distribuit (Luc. XI, 21, 22).« Et alio loco: »Nunc judicium est mundi, nunc princeps hujus mundi ejicietur foras. Et ego si exaltatus fuero a terra, omnia traham ad me (Joan. XII, 31, 32).«

Unde quantum Deo auxiliante intelligimus, nullatenus oportet nanc novitatem divisionis induci, ut illa totius humani generis massa (sicut omnes doctores Ecclesiae sentiunt, totam primi et per primi hominis transgressionem punitam) nunc a nobis ex parte dicatur damnata et ex parte non damnata: ex parte aeterno interitui destinata, et ex parte non destinata. [Col. 1070B] Hoc namque modo in electis illam quodammodo levigare, atque extenuare primam et generalem damnationem, nihil est aliud quam divinae bonitatis et misericordiae erga eos magnitudinem minorare et coangustare: nec quidquam omnipotens contra praedestinationem suam, qua totam illam massam justa damnatione perire statuit, electos suos inde salvando fecit: quia sic illud statuit merito culpae, et severitate justitiae, ut et hoc sibi serviret bonitate misericordiae; et »haberet, juxta Apostolum, potestatem figulus luti ex eadem massa« simul et tota damnata »facere aliud vas in honorem« per misericordiam suam, »et aliud in contumeliam« per justitiam suam (Rom. IX); atque ita fierent, ut dictum est, »Ex una atque eadem massa alia vasa [Col. 1070C] irae, et alia vasa misericordiae: illa perfecta in interitum, ista in gloriam praeparata (ibid.),« ut in ejus laudibus digne et veraciter diceretur: »Misericordiam et judicium cantabo tibi, Domine (Psal. C, 1):« et »universae viae Domini misericordia et veritas (Psal. XXIV, 10).« Quam rem diligentissime et breviter alio loco Apostolus commendat dicens: »Eramus natura filii irae, sicut caeteri: Deus autem, qui dives est in misericordia propter nimiam charitatem suam, qua dilexit nos, et cum essemus mortui peccatis, convivificavit nos Christo (Eph. II, 3, 4, 5).« Certe hoc ex persona sua et caeterorum fidelium atque electorum loquitur, et tamen et se et caeteros vitio damnatae ex Adam generationis testatur fuisse, antequam per Christi gratiam liberarentur, naturaliter [Col. 1070D] filios irae. Quod quid est aliud, quam »vasa irae,« vasa vindictae, vasa damnationis aeternae? Et hoc non aliter, sed »sicut et caeteri,« pari scilicet reatu, pari conditione, pari sententiae damnatione, quae procul dubio eis cum caeteris omnibus erat communis. Ex qua se et illos aperte docet liberatos »per divitias misericordiae Dei, et nimiam charita tem ejus« qua etiam talibus subvenit, et tales diligere dignatus est, ut mortuos peccato non solum vivificaret, sed etiam convivificaret Christo, cum ipso eos a mortuis ressuscitando, et ad dexteram suam in coelestibus constituendo.

Hoc etiam alio loco sublimiter, et nimis granditer commendat dicens de ipso Domino et Salvatore nostro; [Col. 1071A] »Delens quod adversum nos erat chirographum decreti, quod erat contrarium nobis, et ipsum tulit de medio affigens illud cruci: exspolians se carne principatus et potestates traduxit palam, triumphans illos in semetipso (Col. II, 14, 15).« Juxta hunc namque venerabilem et mirabilem Apostoli sensum ipse Dominus et Salvator, antiqui decreti, id est antiquae damnationis et praefinitionis, qua in mortem aeternam merito, ac juste praecipitabamur, chyrographum, quod nostris operibus tanquam propriis manibus cum diabolo feceramus, »venditi sub peccato,« et ejus nos servituti tradentes suo sanguine delevit. Quia »ipse est agnus Dei qui tollit peccata mundi (Joan. I, 29);« quatenus per tale ac tantum pretium soluto ac deleto chyrographo peccati, solveretur et vinculum decreti, quod nobis ita erat contrarium, et [Col. 1071B] ita nos fecerat obnoxios, et subditos servituti, ut nemo nostrum caput posset erigere. Et ipsum tulit de medio, ne esset jam obstaculum, et interclusio inter nos et Deum; juxta quod propheta dicit: »Sed iniquitates vestrae diviserunt inter vos et Deum vestrum (Isa. LIX, 2),« sed pateret homini liber aditus et regressus ad Conditorem suum. »Affigens illud cruci,« dum ejusdem peccati nostri, quae nobis debebatur, poenam »in carne,« quam suscepit pro nobis, ex nobis ipse sustinuit, attestante etiam propheta, qui ait: »Vere languores nostros ipse tulit, et dolores nostros ipse portavit (Isa. LIII, 4).« ---»Exspolians se carne,« id est indumentum corporis, quando voluit, sua sponte, sua potestate deponens. »Cum enim accepisset acetum,« sicut ait evangelista, [Col. 1071C] »dixit: Consummatum est, et inclinato capite tradidit spiritum (Joan. XIX, 30),« qui etiam ante dixerat: »Potestatem habeo ponendi animam meam, et potestatem habeo iterum sumendi eam: nemo tollit eam a me, sed ego pono eam a meipso ut iterum sumam eam (Joan. X, 17).«---»Principatus et potestates traduxit palam.« Principatus videlicet et potestates spirituum malignorum diaboli et angelorum ejus, qui ante in genere humano a se decepto et captivato velut libere dominabantur, dehonestavit, contumelia et ignominia denotavit, atque omnium credentium, et intelligentium oculis manifestum esse fecit. »Triumphans illos in semetipso,« dum suo pretioso sanguine peccata mundi delevit. Atque ita [Col. 1071D] causas eis antiquae damnationis et principatus abstulit, et per simplam mortem carnis suae, duplicem mortem omnium electorum suorum destruxit, liberans eos et a morte animae per indulgentiam peccatorum, et a morte corporis, per resurrectionis et immortalitatis tropaeum.

Si autem et hoc exigitur, ut de Scripturis aliquod testimonium proferamus, ubi simile aliquid in divinis operibus gestum legitur, scilicet ut quod judicii sui aequitate et severitate decrevit, bonitatis et misericordiae suae potestate indulserit, atque in bonum converterit, illud in praesenti occurrit quod beatus Moyses populo, cui regendo et deducendo praeerat, de eodem omnipotente Deo dicit: »Timui enim indignationem [Col. 1072A] ejus et iram qua adversum vos excitatus delere vos voluit (Deut. IX, 19).« Et post aliqua cum supplicationis suae, quam pro illius offensionis indulgentia apud Deum fuderat humilitatem et instantiam commendasset, subjunxit atque ait: »Et exaudivit me Dominus etiam hac vice, et te perdere noluit (ibid.).« Ecce populum contumacem et rebellem omnipotens Deus justa indignatione commotus delere voluit: quod utique eum voluisse non, quod absit, fallaciter sed veraciter Scriptura dicit: Et tamen idipsum postea fidelis famuli prece et supplicatione placatus, libera bonitate, et misericordia sua noluit. Non quod in ejus voluntate ulla sit mobilitas, »apud quem,« juxta apostolum, »non est transmutatio, nec vicissitudinis obumbratio (Jac. I, 17);« sed quia ita illud justa severitate decreverat, ut id postea mira [Col. 1072B] pietate et justa interveniente causa relaxaret. Tale est illud quod et in eodem Scripturae loco de Aaron sacerdote, qui sacrilegio populi, in vituli fabricatione et celebritate licet invitus cesserat, dicitur: »Adversus Aaron quoque vehementer iratus voluit eum conterere. Et pro illo similiter deprecatus sum (Deut. IX, 20).« Sicut ergo in his evidentibus rebus, et aliud justitia decrevit, et aliud bonitate fecit, nec sibi justus et misericors aliquid contrarium egit, dum et ibi justitiam, et hic misericordiam conservavit: ita profecto et in illa destinatione totius massae damnatae ad interitum, quod justa severitate generaliter statuit specialiter inde quos voluit eligendo misericorditer temperavit. Non cujusquam supplicatione, sed quod est ineffabiliter gratius et magnificentius, [Col. 1072C] sola bonitatis suae dignatione et miseratione utrumque tamen simul in aeterno Dei consilio semper fuisse nulli fidelium dubitare licet. Quia quamvis juxta ordinem rerum temporalium praecedat in genere humano justa illa damnatio, et subsequatur illa misericors exinde liberatio, apud aeternam tamen atque incommutabilem veritatem, ubi nihil est ante, nihil postea, sed omnia et aequaliter et simul, tam praecedentia scilicet quam subsequentia, in rebus mutabilibus uno cernuntur intuitu, uno disponuntur nutu; utrumque (ut dictum est) et sempiterna praescientia praecognitum, et sempiterna dispositione constat esse praefixum ac praefinitum.

De hac justissima et generali totius humani generis [Col. 1072D] per Adam damnatione, et per unicum mediatorem ac reconciliatorem Dei et hominum Dominum nostrum Jesum Christum misericordissima et benignissima ablutione plena est Scriptura sancta, sicut jam supra breviter ostensum est; pleni sunt etiam libri beatorum Patrum, ex quorum dictis ad aedificationem et confirmationem legentium hic aliqua subjungere et gratum et necessarium omnino duximus.

Beatus itaque Hilarius exponens verba Apostoli, quae superius posuimus, id est, ubi de Domino ait: »Delens quod adversum nos erat chirographum decreti (Col. II, 14),« et caetera de hac re ita loquitur: [Carnem enim peccati recepit, ut in assumptione carnis nostrae delicta donaret, dum ejus fit particeps [Col. 1073A] assumptione non crimine, delens per mortem sententiam mortis, ut nova in se nostri generis creatione constitutionem decreti anterioris aboleret, cruci se permittens figi, ut maledicto crucis obliterata terrenae damnationis maledicta configeret omnia; et ad ultimum in homine passus, ut potestates dehonestaret, dum Deus secundum Scripturas moriturus, et in his vincentis in se fiducia triumpharet, dum immortalis ipse, neque morte vincendus pro morientium aeternitate moreretur.]

Item cum exponeret verba psalmi quibus ad Deum dicitur: »Quia apud te propitiatio est (Psal. CXXIX, 4):« [Est enim, inquit, unigenitus Dei Filius, Deus Verbum, redemptio nostra, in cujus sanguine reconciliati Deo sumus; hic est qui venit tollere peccata [Col. 1073B] mundi, qui cruci suae chirographum legis affigens, editum damnationis veteris delevit.]

Sed et beatus Ambrosius, in expositione Epistolae ad Ephesios, de eadem re sic dicit: [Simus itaque nos possessio Dei, et ille nobis portio in quo sunt divitiae gloriae haereditatis ejus. Quis enim dives nisi solus dives qui omnia creavit? sed multo magis dives misericordia qui omnes redemit; et nos secundum carnis naturam irae filios, et condemnationi obnoxios mutavit, quasi auctor ut simus filii pacis et charitatis. Quis enim mutare naturam potest, nisi qui creavit naturam? itaque suscitavit mortuos: et vivificatos in Christo sedere fecit in coelestibus in ipso Domino Jesu.]

[Col. 1073C] Beatus quoque Pacianus, sicut de eo in libro de Viris illustribus, beatus testatur Hieronymus, tam vita quam sermone clarus ita aperte idipsum inculcat, dicens: [Omnes aliquando gentes principibus tenebrarum, et potestatibus traditas, nunc per Jesu Christi Domini nostri victoriam liberatas. Ille est, ille qui redemit, »donans nobis omnia peccata,« sicut Apostolus dicit, »et delens quod adversum nos erat chirographum inobauditionis; quia et ipsum tulit de medio affigens illud cruci; exuens se carnem, traduxit potestates libere triumphans eas in semetipso (Col. II, 13, 14, 15).« Solvit compeditos et vincula nostra disrupit, sicut David dixerat: »Dominus erigit elisos, Dominus solvit compeditos, Dominus illuminat caecos (Psal. CXLV, 8).« Et iterum: »Dirupisti [Col. 1073D] vincula mea, tibi sacrificabo hostiam laudis (Psal. CXV, 16, 17)« Soluti itaque de vinculis, ubi per baptismi sacramentum ad signum Domini convenimus, diabolo et omnibus angelis ejus renuntiamus, quibus ante servivimus, ne jam illis ulterius serviamus sanguine Christi et nomine liberati. Quod si quis posthac sui oblitus et redemptionis ignarus, rursus ad angelorum servitutem, »Et infirma illa, et egena mundi elementa transierit (Gal. IV, 9),« antiquis illis compedibus et catenis, id est peccati vinculis alligabitur, »et fient novissima ejus deteriora prioribus (II Petr. II, 20),« quia et diabolus eum quasi per fugam victum vehementius illigabit, et Christus pro eo jam pati non poterit. Quia »qui [Col. 1074A] resurrexit a mortuis, jam non morietur (Rom. VI, 9),« amplius.]

Beatus etiam Leo granditer hoc et multipliciter commendans, sic dicit: [Exaltatus Jesus Christus in ligno retorsit mortem in mortis auctorem; et omnes principatus adversasque virtutes per objectionem palpabilis carnis elisit. Evacuatum est generale illud venditionis nostrae, et lethale chirographum, et pactum captivitatis in jus transit Redemptoris. Clavi illi qui manus Domini pedesque transfoderant perpetuis diabolum fixere vulneribus, et sanctorum poena membrorum inimicarum fuit interfectio potestatum. Sic suam Christo consummante victoriam, ut in ipso et cum ipso omnes qui in eum credunt triumpharent.] Et iterum: [Tenuit, inquit, dispositam [Col. 1074B] mansuetudo patientiam, et cohibita famulantium sibi angelicarum virtute legionum, hausit calicem doloris et mortis totumque supplicium transtulit in triumphum: victi sunt errores, subactae sunt potestates, accepit novum mundus exordium, ut damnata generatio non obesset quibus salvandis regeneratio subveniret.] Item alio loco: [Continuit, inquit, se ab impiis potestas, et ut dispositione uteretur occulta, uti noluit virtute manifesta. Nam qui mortem et mortis auctorem sua venerat passione destruere, quomodo peccatores salvos faceret, si persecutoribus repugnaret?]

Nam etiam si descenderet Christus de cruce, vos tamen haereretis in crimine. Spreta ergo sunt vanae [Col. 1074C] insultationis opprobria, et misericordiam Domini perdita et collapsa reparantem nullae contumeliae, nulla convicia a propositi sui via removerunt. Offerebatur enim Domino pro salute mundi hostia singularis, et occisio Agni per tot saecula praedicata promissionis filios in libertatem fidei transferebat; confirmabatur quoque Testamentum Novum, et Christi sanguine aeterni regi scribebantur haeredes; ingrediebatur summus pontifex Sancta sanctorum, et exorandum Deum immaculatus sacerdos per velum suae carnis intrabat. Alibi quoque de his omnibus breviter et diligenter definiens, ita dicit: [Sciens diabolus quod humanam naturam infecisset veneno, nequaquam credidit Dominum Christum primae transgressionis exsortem, quem tot documentis didicit [Col. 1074D] esse mortalem. Perstitit ergo improbus praedo et avarus exactor in eum qui nihil ipsius habebat insurgere; et dum vitiatae originis praejudicium generale persequitur, chirographum quo nitebatur excedit, ab illo iniquitatis exigens poenam, in quo nullam reperit culpam. Solvitur itaque pactionis antiquae malesuada conscriptio, et »per injustitiam plus petendi,« totius debiti summa vacuatur. Fortis ille nectitur vinculis suis et omne commentum maligni in caput ipsius retorquetur. Ligato mundi principe captivitatis vasa rapiuntur. Redit in honorem suum ab antiquis contagiis purgata natura. Mors morte destruitur, nativitas nativitate reparatur, quoniam simul et redemptio aufert servitutem, et [Col. 1075A] regeneratio mutat originem, et fides justificat peccatorem.]

Sed et beatus Coelestinus eamdem rem eodem sensu et eisdem pene verbis plenissime et brevissime exsequitur, dicens: [Illud etiam quod circa baptizandos in universo mundo sancta Ecclesia uniformiter agit, non otioso contemplamur intuitu, cum, sive parvuli, sive juvenes ad regenerationis veniunt sacramentum, non prius fontem vitae adeunt quam exorcismis et exsufflationibus clericorum spiritus ab eis immundus abigatur: tunc vere appareat quomodo »Princeps mundi hujus mittatur foras (Joan. XII, 31),« et quomodo »prius alligetur fortis (Matth. XII, 29),« et deinceps vasa ejus diripiantur in possessionem translata victoris, »qui captivam ducit captivitatem, [Col. 1075B] et dat dona hominibus (Psal. LXVII, 19).«]

Jam vero beatus Augustinus tanto hinc uberius et multiplicius est locutus, quanto et major ei ac vehementior incumbebat necessitas contra insurgentes tunc haereticos Pelagianos, tanti hujus sacramenti, id est damnationis humanae per Adam ingressae, et liberationis ac redemptionis per Dominum Jesum Christum indultae penitus ignaros, ipsius humanae damnationis causas, et Dei gratiam qua sola per Christum Dominum liberamur, et divinis testimoniis et certissimis rationibus asserendi. In quadam itaque epistola ad Optatum episcopum ita loquitur (epist. 157): [Cum omnes justi, hoc est veraces Dei cultores, sive ante incarnationem, sive post [Col. 1075C] incarnationem Christi nec vixerint, nec vivant, nisi ex fide incarnationis Christi, in quo est gratiae plenitudo, profecto quod scriptum est: »Non esse aliud nomen sub coelo in quo oportet salvos fieri nos (Act. IV, 12),« ex illo tempore valet ad salvandum genus humanum, ex quo in Adam vitiatum est genus humanum: »Sicut enim in Adam omnes moriuntur, ita et in Christo omnes vivificabuntur (I Cor. XV, 22).« Quia sicut in regno mortis nemo sine Adam, ita in regno vitae nemo sine Christo. Sicut per Adam omnes peccatores, ita per Christum omnes justi homines. Sicut per Adam omnes mortales in poena facti sunt filii saeculi, ita et per Christum omnes immortales in gratia fiunt filii Dei. Cur autem quaerantur etiam illi quos Creator voluit ad damnationem, [Col. 1075D] non ad gratiam pertinere, beatus Apostolus tanto succinctiore brevitate, quanto majore auctoritate commemorat: »Deum, enim dicit, volentem ostendere iram et demonstrare potentiam suam attulisse multa in patientia vasa irae, quae perfecta sunt in perditionem; et ut notas faceret divitias gloriae suae in vasa misericordiae,« quem superius dixerat »tanquam figulum luti ex eadem massa facere aliud vas in honorem, aliud vas in contumeliam (Rom. IX, 22, 23, 21).« Merito autem videretur injustum quod fiunt vasa irae ad perditionem, si non esset ipsa universa ex Adam massa damnata. Quod ergo fiunt inde nascendo vasa irae, pertinet ad debitam poenam; quod autem fiunt renascendo vasa [Col. 1076A] misericordiae pertinet ad indebitam gratiam. Ostendit ergo Deus »iram suam,« non utique animi perturbationem, sicut est quae circa homines nuncupatur, sed justam fixamque vindictam. Quod de stirpe inobedientiae ducitur propago peccati, atque supplicii. »Et homo natus ex muliere,« sicut in libro Job scriptum est, »brevis est vitae, et plenus iracundiae (Job XIV, 1, 2),« ejus enim rei vas est qua plenus est. Unde »irae vasa« dicuntur. »Ostendit et potentiam suam,« qua bene utitur etiam malis, multa in illis naturalia et temporalia bona largiens, eorumque malitiam ad exercendos et comparatione admonendos bonos accommodans, ut in eis discant agere gratias Deo, quod ab eis non suis meritis, quae in eadem massa paria fuerunt, sed illius miseratione [Col. 1076B] discreti sunt. Quod maxime apparet in parvulis, de quibus cum per Christi gratiam renascuntur, et istam vitam in illa tenera aetate finientes, in aeternam et beatam transeunt, dici non potest quod libero discernuntur arbitrio ab aliis infantibus, qui sine hac gratia in ipsius massae damnatione moriuntur. Si autem hi soli crearentur ex Adam, qui essent per gratiam recreandi, et praeter illos, qui in Dei filios adoptantur, nulli alii homines nascerentur, lateret beneficium, quod donaretur indignis. Quia nullis ex eadem damnabili stirpe venientibus debitum supplicium redderetur, cum vero »attulit in multa patientia vasa irae, quae perfecta sunt in perditione,« non solum ostendit iram et demonstravit potentiam suam redhibendo vindictam et bene utendo malis, sed [Col. 1076C] etiam »notas fecit divitias gloriae suae in vasa misericordiae.« Ita enim quid sibi praestetur discit gratis justificatus, dum non suo merito, sed gloria largissime Dei misericordiae discernitur a damnato cum quo eadem justitia fuerat et ipse damnandus. Tam multos autem creandos nasci voluit quos ad suam gratiam non pertinere praescivit, ut multitudine incomparabili plures sint, quam quos in sui regni gloriam filios promissionis praedestinare dignatus est: ut etiam ipsa rejectorum multitudine ostenderetur, quam nullius momenti sit apud Deum justum quantalibet numerositas justissime damnatorum. Atque ut hinc quoque intelligant, qui ex ipsa damnatione redimuntur, hoc fuisse debitum massae illi universae, quod tam magnae parti ejus redditum cernerent, [Col. 1076D] non solum in eis, qui originali peccato multa addunt, malae voluntatis arbitrio, verum etiam in tam multis parvulis, qui tantummodo vinculo originalis peccati obstricti sine gratia mediatoris ex hac luce rapiuntur. Tota quippe ista massa justae damnationis reciperet debitum, nisi ex ea faceret non solum justus, sed etiam misericors »figulus alia vasa in honorem,« secundum gratiam, non secundum debitum, dum et parvulis subvenit, quorum nulla merita dici possunt, et majores praevenit, ut habere aliqua merita possint.]

Item, in libris de Civitate Dei, volens ostendere quantum nefas in illa prima praevaricatione commissum sit, et qualiter ejus merito credi debeat tota [Col. 1077A] humani generis massa damnata, ita dicit: [Quanto enim magis homo fruebatur Deo, tanto majore impietate dereliquit Deum; et factus est malo dignus aeterno, qui hoc in se peremit bonum, quod esse posset aeternum. Hinc est universa generis humani massa damnata: quoniam qui hoc primus admisit cum ea, quae in illo fuerat radicata, sua stirpe punitus est: ut nullus ab hoc justo debitoque supplicio nisi misericordia et indebita gratia liberetur, atque ita dispertiatur genus humanum, ut in quibusdam demonstretur quid valeat misericors gratia in caeteris quid justa vindicta. Neque enim utrumque demonstaretur in omnibus. Quia si omnes remanerent in poenis justae damnationis, in nullo appareret misericors gratia. Rursus, si omnes transferrentur a tenebris [Col. 1077B] in lucem, in nullo appareret veritas ultionis, in qua propterea multo plures quam in illa sunt, ut sic ostendatur quid omnibus deberetur. Quod si omnibus redderetur, justitiam vindicantis juste nemo reprehenderet, quia vero tam multis exinde liberantur, est unde agantur maximae gratiae gratuito muneri liberantis.]

Item ibi: [Cum ergo requiritur, inquit, quam mortem Deus primis hominibus fuerit comminatus, si ab eo mandatum transgrederentur acceptum, nec obedientiam custodirent, utrum animae, an corporis, an totius hominis an illam quae appellatur secunda? Respondendum est: omnes. Prima enim constat ex duabus, ex omnibus tota. Sicut enim universa terra ex multis terris et universa Ecclesia ex multis [Col. 1077C] Ecclesiis constat, sic universa mors ex omnibus; quoniam prima constat duabus, una animae, altera corporis: ut sit prima totius hominis, cum anima sine Deo, et sine corpore ad tempus poenas luit. Secunda vero ubi anima sine Deo cum corpore poenas aeternas luit. Quando ergo dixit Deus primo illi homini, quem in paradiso constituerat de cibo vetito: »Quacunque die ederitis ex illo, morte moriemini (Gen. II, 17),« non tantum primae mortis partem priorem ubi anima privatur Deo, nec tantum posteriorem ubi corpus privatur anima, nec solam ipsam totam primam, ubi anima et a corpore et a Deo separata punitur, sed quidquid mortis est usque ad novissimam quae secunda dicitur, qua est nulla posterior, comminatio illa complexa est.]

[Col. 1077D] Item, cum de exordio duarum civitatum ageret, quarum una est Dei, altera diaboli, illa Dei gratia liberata, ista justa ultione damnata, in ipso statim earumdem exortu utrumque mirabiliter ostensum ita commendat, dicens: [Cum primum duae istae coeperunt nascendo, atque moriendo procurrere civitates, prior est natus civis hujus saeculi, posterius autem isto peregrinus in saeculo, et pertinens ad civitatem Dei gratia praedestinatus, gratia electus, gratia peregrinus deorsum, gratia civis sursum. Nam quantum ad ipsum attinet »ex eadem massa« oritur, quae originaliter est tota damnata: sed »tanquam figulus Deus« (hanc enim similitudinem non impudenter, sed prudenter introducit Apostolus) [Col. 1078A] »ex eadem massa fecit aliud vas in honorem, aliud in contumeliam (Rom. IX):« prius autem factum est vas in contumeliam, post vero alterum in honorem.] Jam vero, in libris de Baptismo parvulorum, tanto plura de hac re loquitur, quanto majore intentione opus erat, ut adversus praefatos haereticos Pelagianos, et poenam damnationis antiquae per Adam et indulgentiam novae redemptionis per Dominum Jesum Christum evidentius demonstraret, probaret, atque commendaret.

Ex his itaque libris haec sunt quae ad nostram et eorum qui legere voluerint instructionem, et confirmationem adnotanda, et proponenda credidimus. Ait ergo in primo libro (cap. 11), de hac re disputans hoc modo: [Sed »regnavit,« inquit Apostolus, [Col. 1078B] »mors ab Adam usque ad Moysen (Rom. V, 14),« id est, a primo homine usque ad ipsam etiam legem, quae divinitus promulgata est; quia nec ipsa potuit »regnum mortis« auferre. Regnum enim mortis vult intelligi, quando ita dominatur in hominibus reatus peccati, ut eos ad vitam aeternam, quae vera vita est, venire non sinat; sed ad secundam etiam, quae poenaliter aeterna est, mortem trahat: hoc regnum mortis sola in quolibet homine gratia destruit Salvatoris quae operata est etiam in antiquis sanctis. Ergo in omnibus »regnavit, mors ab Adam usque ad Moysen,« qui Christi gratia non adjuti sunt, ut regnum mortis in eis destrueretur, etiam »in eis, qui non peccaverunt in similitudinem praevaricationis Adae (ibid.),« id est, qui nondum sua et propria [Col. 1078C] voluntate, sicut ille peccaverunt, sed ab illo peccatum originale traxerunt, »qui est forma futuri (ibid.);« quia in illo constituta est forma condemnationis futuris posteris, qui ejus propagine crearentur, ut ex uno omnes in condemnatione nascerentur, ex qua non liberat nisi gratia Salvatoris.]

Item (cap. 11): [In similitudine praevaricationis Adae peccasse accipiuntur qui in illo peccaverunt, ut ei similes crearentur, sicut ex homine nomines, ita ex peccatore peccatores, ex morituro morituri, damnatoque damnati.]

Item (cap. 16): [Potest proinde recte dici parvulos sine baptismo de corpore exeuntes in damnatione omnium mitissima futuros. Multum autem fallit et fallitur, qui eos in damnatione praedicat non futuros, [Col. 1078D] dicente Apostolo: »Judicium ex uno delicto in condemnationem:« et paulo post, »per unius delictum in omnes homines ad condemnationem.«]

Item (cap. 20): [»Panis quem ego dedero caro mea est pro saeculi vita (Joan. VI, 54, 52).« Quis autem ambigat saeculi nomine homines significasse, qui nascendo in hoc saeculum veniunt. Nam sicut alibi ait: »Filii saeculi hujus generant et generantur (Luc. XXVI, 34).« Ac per hoc etiam pro parvulorum vita caro data est, quae data est pro saeculi vita: et si non manducaverunt carnem filii hominis, nec ipsi habebunt vitam.]

Item (cap. 21): [Bene autem non ait. »Ira Dei« veniet super eum, sed »manet super eum.« Ab hac [Col. 1079A] quippe ira, qua omnes sub peccato sunt, de qua dicit Apostolus, »Fuimus enim et nos aliquando naturaliter filii irae, sicut et caeteri (Ephes. II, 3),« nulla res liberat, nisi »Gratia Dei per Jesum Christum Dominum nostrum (Rom. VII, 25).«]

Item (cap. 22): [Tales ergo praedestinari et creari arbitror, ut qui possunt intelligant Dei gratiam, et spiritum, »qui ubi vult spirat (Joan. III, 8),« ob hoc omne ingenii genus in filiis misericordiae non praeterisse: itemque omne ingenii genus in gehennae filiis praeterire. »Ut qui gloriatur, in Domino glorietur (I Cor. I, 31).«]

Item (ibid.): [Cedamus igitur, et consentiamus auctoritati sanctae Scripturae, quae nescit falli, nec fallere. Et sicut nondum natos ad discernenda merita [Col. 1079B] eorum aliquid boni vel mali egisse non credimus, ita omnes sub peccato esse, quod per unum hominem intravit in mundum, et per omnes homines pertransiit, a quo non liberat nisi gratia Dei per Dominum Jesum Christum minime dubitemus Cujus medicinalis adventus non est opus sanis, sed aegrotantibus, quia non venit vocare justos, sed peccatores (Matth. IX, 12, 13). In cujus regnum non intrabit: »Nisi qui renatus fuerit ex aqua et spiritu (Joan. V, 5),« nec praeter regnum ejus salutem ac vitam possidebit aeternam. Quoniam qui non manducaverit carnem ejus, et qui incredulus est Filio, non habet vitam, sed ira Dei manet super eum (Joan. III, VI). Ab hoc peccato, ab hac aegritudine, ab hac ira Dei, cujus naturaliter filii sunt, qui etiamsi per aetatem [Col. 1079C] non habent proprium, trahunt tamen originale peccatum, non liberat nisi »Agnus Dei, qui tollit peccata mundi (Joan. I, 29);« non nisi medicus, qui non venit propter aegrotos; non nisi Salvator, de quo dictum est generi humano: »Natus est vobis hodie Salvator (Luc. II, 11);« non nisi Redemptor, cujus sanguine deletur debitum nostrum. Nam quis audeat dicere non esse Christum infantium salvatorem nec redemptorem? Unde autem salvos facit, si nulla in eis est originalis aegritudo peccati? Unde redimit, si non sunt per originem primi hominis venundati sub peccato?]

Item (cap. 26): [Dominum Jesum Christum non aliam ob causam in carne venisse, ac forma servi accepta factum obedientem usque ad mortem crucis [Col. 1079D] (Philip. II, 7), nisi ut hac dispensatione misericordissimae gratiae omnes, quibus tanquam membris in corpore constitutis caput est, ad capessendum regnum coelorum vivificaret, et salvos faceret, liberaret, illuminaret, et redimeret qui prius fuissent in peccatorum morte, languoribus, servitute, captivitate, tenebris constituti, sub potestate diaboli principis peccatorum. Ac sic fieret »Mediator Dei et hominum (I Tim. II, 5),« per quem post inimicitias impietatis nostrae, illius gratiae pace finitas, reconsiliaremur Deo in aeternam vitam, ab aeterna morte, quae talibus impendebat, erepti.]

Item (ibid.) [Oportet parvulos egere illis beneficiis mediatoris, ut abluti per sacramentum, charitatemque [Col. 1080A] fidelium, ac sic incorporati Christi corpori, quod est Ecclesia, reconcilientur Deo, ut in illo vivi, ut salvi, ut liberati, ut redempti, ut illuminati fiant: Unde nisi a morte, vitiis, reatu, subjectione, tenebris peccatorum? Quae quoniam nulla in ea aetate per suam vitam propriam commiserunt, restat originale.]

Item (cap. 27): [Cum ad Zachaeum Dominus esset ingressus: »Hodie, inquit, salus domui huic facta est, quoniam et iste filius est Abrahae. Venit enim filius hominis quaerere et salvare quod perierat (Luc. XIX, 9, 10).« Hoc de ove perdita, et relictis nonaginta novem quaesita, et invento hoc et de drachma, quae perierat ex decem (Luc. XV, 4, 8). unde oportebat, ut dicit: »praedicari in nomine ejus [Col. 1080B] poenitentiam, et remissionem peccatorum in omnes gentes incipientibus ab Jerusalem (Luc. XXIV, 47).«]

Item (ibid.): [»Non« ergo, inquit, »de sanguinibus congregabo conventicula eorum (Psal. XV, 4):« unus enim sanguis pro multis datus est, quo veraciter mundarentur. Denique sequitur: »Nec memor ero nominum eorum per labia mea (ibid.),« tanquam innovatorum. Nam nomina eorum erant prius filii carnis, filii saeculi, filii irae, filii diaboli; immundi, peccatores, impii, postea vero Filii Dei. Homini novo, nomen novum, canticum novum, per Testamentum Novum. Non sint ingrati homines gratiae Dei, pusilli cum magnis, a minore usque ad majorem. Totius Ecclesiae vox est: »Erravi sicut ovis [Col. 1080C] perdita (Psal. CXVIII, 176).« Omnium membrorum Christi vox est: »Omnes ut oves erravimus, et ipse traditus est pro peccatis nostris (Isa. LIII, 6).«]

Item (cap. 28): [Ipse Dominus definitivam protulit sententiam ad haec ora obstruenda, ubi ait: »Qui mecum non est, adversus me est (Matth. XII, 30).« Constitue igitur quemlibet parvulum: si jam cum Christo est, ut quid baptizatur? si autem (quod habet Veritas) ideo baptizatur ut sit cum Christo, profecto non baptizatus non est cum Christo, et quia non est cum Christo adversus Christum est: neque enim ejus tam manifestam debemus, aut possumus infirmare vel immutare sententiam. Unde igitur adversus Christum, si non ex peccato? Neque enim ex corpore et anima, quae utraque Dei creatura est. Porro [Col. 1080D] si ex peccato, quod in illa aetate, nisi originale, et antiquum? Una est quippe caro peccati, in qua omnes ad damnationem nascuntur: et una est caro in similitudine carnis peccati, per quam omnes a damnatione liberantur.]

Item (ibid.): [Universa Ecclesia tenet, quae adversus omnes profanas novitates vigilare debet, omnem hominem separari a Deo, nisi qui per mediatorem Christum reconciliatur Deo: nec separari quemquam, nisi peccatis intercludentibus posse. Non ergo reconciliari nisi peccatorum remissione, per unam gratiam misericordissimi Salvatoris, per unam victimam verissimi sacerdotis; ac sic omnes filios mulieris quae serpenti credidit, ut libidine corrumperetur [Col. 1081A] (Gen. III, 1-6), non liberari a corpore mortis hujus, nisi per Filium virginis quae angelo credidit, ut sine libidine fetaretur (Luc. I).]

Item (cap. 30). [»Nisi quis natus fuerit denuo, non potest videre regnum Dei« Et: »Nisi quis renatus fuerit ex aqua et spiritu, non potest introire in regnum Dei (Joan. III, 3-5).« Cur enim nascatur denuo, nisi renovandus? Unde renovandus, nisi a vetustate? Qua vetustate, nisi in qua »vetus homo noster simul confixus est cum illo, ut evacuaretur corpus peccati (Rom. VI, 6)?« aut unde imago Dei non intrat in regnum Dei, nisi impedimento prohibente peccati?]

Item (cap. 31): [»Nemo,« inquit, »ascendet in coelum, nisi qui de coelo descendit filius hominis, [Col. 1081B] qui est in coelo (Joan. III, 13).« Sic, inquit, fiet generatio specialis, ut sint coelestes homines ex terrenis, quod adipisci non potuerunt, nisi membra in ea efficiantur ut ipse ascendat qui descendit: quia »nemo ascendit, nisi qui descendit.« Nisi ergo in unitatem Christi omnes mutandi levandique concurrant, ut Christus qui descendit ipse ascendat, non aliud deputans corpus suum, id est Ecclesiam suam, quam seipsum; quia de Christo et Ecclesia verius intelligitur: »Erunt duo in carne una (Gen. II, 24).« De qua re ipse dixit: »Igitur jam non duo, sed una caro (Marc. X, 8),« ascendere omnino non poterunt; quia, »nemo ascendit in coelum, nisi qui descendit de coelo, filius hominis qui est in coelo.«]

Item (cap. 33, 34): [Non alienentur parvuli a gratia [Col. 1081C] remissionis peccatorum: non aliter transitur ad Christum, nemo aliter potest Deo reconciliari, et ad Deum venire, nisi per Christum. Quid de ipsa forma sacramenti loquar? Vellem aliquis istorum, qui contraria sapiunt, mihi baptizandum parvulum afferret. Quid »in illo agit exorcismus, si in familia diaboli non tenetur?« Ipse certe mihi fuerat responsurus pro eodem parvulo, quem geminaret, quia pro se ille respondere non posset. Quomodo ergo dicturus erat eum renuntiare diabolo, cujus in eo nihil esset? quomodo converti ad Dominum, a quo non esset aversus? credere inter caetera remissionem peccatorum, quae illi nulla tribueretur? Ego quidem si contra haec eum sentire existimarem, nec ad sacramenta cum parvulo intrare permitterem; ipse autem in hoc [Col. 1081D] qua fronte ad homines, qua mente ad Deum se ferret, ignoro.]

Ex libro etiam ejusdem beati doctoris, qui usitatius Enchiridium appellatur, ad ejusdem rei dilucidationem haec pauca decerpenda et adnotanda credidimus (Enchir. cap. 25-26). Ait namque: [Sed homo habet poenam propriam, qua corporis morte punitus est. Mortis ei quippe supplicium Deus comminatus fuerat, si peccaret: sic eum munerans libero arbitrio, ut tamen regeret imperio, terreret exitio, atque in paradisi felicitate, tanquam in umbra vitae, unde justitia custodita in meliora conscenderet, collocavit. Hinc post peccatum exsul effectus, stirpem quoque suam, quam peccando in se tanquam [Col. 1082A] in radice vitiaverat, poena mortis et damnationis obstrinxit, ut quidquid prolis ex illo, et simul damnata (per quam peccaverat) conjuge per carnalem concupiscentiam, in quam inobedientiae poena similis retributa est, nasceretur, traheret originale peccatum, quo traheretur per errores doloresque diversos ad illud extremum cum desertoribus angelis vitiatoribus, et possessoribus, et consortibus suis sine fine supplicium. Sic »per unum hominem peccatum intravit in mundum, et per peccatum mors, et ita in omnes homines petransiit, in quo omnes peccaverunt (Rom. V, 12).« Mundum quippe appellavit eo loco Apostolus universum genus humanum.]

(Cap. 27.) [Ita ergo se res habebant. Jacebat in malis, vel etiam volvebatur et de malis in mala praecipitabatur [Col. 1082B] totius generis humani massa damnata; et adjuncta parte eorum, qui peccaverant, angelorum, luebat impiae desertionis dignissimas poenas. Ad iram quippe Dei pertinet justam, quidquid caeca et indomita concupiscentia faciunt libenter mali et quidquid manifestis apertisque poenis patiuntur inviti; non sane Creatoris desistente bonitate, et malis angelis subministrante vitam, vivacemque potentiam; quae subministratio si auferatur, intercidit, et hominum, quamvis de propagine vitiata damnataque nascentium formare semina, et animare, ordinare membra per temporum aetates, per locorum spatia, vegetare sensus, alimenta donare. Melius enim judicavit de malis benefacere, quam mala nulla esse permittere. Etsi quidem in melius hominum reformationem [Col. 1082C] nullam prorsus esse voluisset, sicut impiorum nulla est angelorum, non immerito fieret, ut natura quae Deum deseruit, quae praeceptum sui Creatoris (quod custodire facillime posset) sua male utens potestate calcavit, atque transgressa est; quae in se sui Conditoris imaginem ab ejus lumine contumaciter aversam violavit; quae salubrem servitutem ab ejus legibus male libero abrupit arbitrio, universa in aeternum desereretur ab eo, et pro suo merito poenam penderet sempiternam. Plane ita faceret, si tantum justus, non etiam misericors esset, suamque misericordiam multo evidentius in indignorum potius liberatione monstraret.]

Item (cap. 50, 51): [Ille unus unum peccatum misit in mundum; iste vero unus non solum illud [Col. 1082D] unum, sed cuncta simul abstulit, quae addita invenit. Unde dicit Apostolus: »Non sicut per unum peccatum, ita est et donum: nam judicium quidem ex uno in condemnationem, gratia autem ex multis delictis in justificationem (Rom. V, 16).« Quia utique illud unum quod originaliter trahitur, etiam si solum sit, obnoxios damnationi facit: gratia vero ex multis delictis justificat hominem, qui praeter illud unum, quod communiter cum omnibus originaliter traxit, sua quoque propria multa commisit. Verumtamen quod paulo post dicit (ibid., 18), »Sicut per unius delictum in omnes homines ad condemnationem, ita et per unius justificationem in omnes homines ad justificationem vitae,« satis indicat ex Adam [Col. 1083A] neminem natum, nisi damnatione detineri, et neminem, nisi in Christo renatum, a damnatione liberari.]

Item (cap. 94): [Remanentibus itaque angelis et hominibus reprobis in aeterna poena, tunc sancti scient plenius quid boni eis contulit gratia. Tunc rebus ipsis evidentius apparebit quod in psalmo scriptum est: »Misericordiam et judicium cantabo tibi, Domine (Psal. C, 1):« quia nisi per indebitam »misericordiam« nemo liberatur; et nisi per debitum »judicium« nemo damnatur.]

Item (cap. 98): [Universum genus hominum tam justo judicio divino in apostatica radice damnatum, ut etiamsi nullus inde liberaretur, nemo recte posset Dei vituperare justitiam. Et qui liberantur, sic oportuisse [Col. 1083B] liberari, ut ex pluribus non liberatis, atque in damnatione justissima derelictis ostenderetur, quid commeruisset universa conspersio: et quo etiam istos debitum judicium Dei duceret, nisi ejus indebita misericordia subvenisset, ut volentium de suis meritis gloriari »omne os obstruatur, et qui gloriatur, in Domino glorietur (Rom. III, 19).«]

[Col. 1084A] Quae omnia ex fidelissimorum et clarissimorum Patrum disputationibus sumpta, et tanta divinorum testimoniorum, atque evidentissimarum rationum contestatione declarata atque firmata, cum ita omnino indubitanter credenda ac tenenda sint, tria quaedam principaliter magna et horrenda mala, quantum intelligi datur: et in reprobis divini judicii severitate retenta, et in electis divinae bonitatis miseratione remissa sunt ac soluta. Manet namque in illis antiquae et primae praevaricationis reatus, qui in istis Christi sanguine est deletus. Manet in illis sententia aeternae damnationis, in istis soluta per gratiam redemptionis. Sunt illi in aeternum divini judicii praedestinatione damnati, isti vero in aeternum divinae misericordiae praedestinatione salvati. [Col. 1084B] . . . . . . . . . . . . . . .

(Desunt quaedam: nam et in manuscripto duo folia excisa sunt; sed in eis nihil fere scriptum erat, ideoque nihil deesse videtur praeter membrum alterum tertii mali in electis remissi.)




[Col. 1083]
SANCTI REMIGII LUGDUNENSIS EPISCOPI SUB NOMINE ECCLESIAE LUGDUNENSIS LIBELLUS DE TENENDA IMMOBILITER SCRIPTURAE VERITATE ET SS. ORTHODOXORUM PATRUM AUCTORITATE FIDELITER SECTANDA. (G)*



CAPUT PRIMUM. Origo haereseos ex contemptu Scripturae sacrae et sanctorum Patrum.
[Col. 1083C]

Inter omnia pericula, et innumeras calamitates, atque miserias quibus Ecclesia hujus regni terribili et occulto Dei judicio incessanter affligitur atque vastatur, ita ut regni unitas sit discissa ac dilacerata, sacerdotum generalia et saluberrima concilia intermissa, legum severitas et judicium vigilantia subtracta, specialis doctrinae studia, quibus fides et scientia Dei quotidie enutriri ac proficere debuit, pene ubique exstincta; exortum est magis dolendum ac lugendum malum, ut videlicet, contempta veritate Scripturarum sacrarum, calcata auctoritate beatissimorum atque orthodoxorum Patrum, per [Col. 1083D] quos Ecclesia Dei aedificatur et illustratur, praesumant aliqui etiam de rebus praecipue ad fidem pertinentibus ex proprii sensus temeraria praesumptione, quae apertissime contraria sunt divinae veritati, et [Col. 1084C] ipsi docere, et aliis tenenda statuere atque conscribere; cum et ipse omnipotens Deus speculatori, id est unicuique pastori Ecclesiae, ea sola quae ab ipso audierit annuntianda praecipiat, dicens: »Speculatorem te dedi domui Israel: et audies ex ore meo verbum, et annuntiabis eis ex me (Ezech. III, 17);« et B. apostolus Petrus similiter contestetur et dicat: »Si quis loquitur, quasi sermones Dei (I Petr. IV, 11);« et B. Paulus idipsum admoneat et inculcet dicens: »Doctrinis variis, et peregrinis nolite abduci (Heb. XIII, 9).« Hujusmodi enim doctrinae variae atque peregrinae, in quibus non est unitas veritatis, sed introductio diversi et profani erroris, significantur in lege Moysi per varia genera leprarum, quae non solum caeteras corporis partes contaminant atque [Col. 1084D] corrumpunt, sed etiam in capite et barba germinant, cum vel de ipso Domino Jesu Christo, vel de viris apostolicis atque ecclesiasticis, qui ei principaliter adhaerent et faciem ejus ornant, indignum aliquid [Col. 1085A] sentitur. Quoniam, sicut Apostolus docet: »Omnis viri caput Christus est (I Cor. XI, 13);« et juxta Psalmistae vocem, unguentum in capite primum descendit in barbam, barbam Aaron, et descendit etiam in ora vestimenti ejus (Psal. CXXXII, 2, 3).

Quapropter omni studio et vigilantia pietatis cavenda est immunditia erroris, et humiliter ac fideliter obtemperandum Apostolo sub persona Timothei ad unumquemque rectorem Ecclesiae dicenti: »O Timothee, depositum custodi, devitans profanas vocum novitates et oppositiones falsi nominis scientiae; quam quidam promittentes circa fidem exciderunt (Tim. VI, 20, 21).« Habemus namque magnum depositum fidei, et doctrinae veritatis ex divinis Scripturis et sanctorum Patrum dictis, velut pretiosum [Col. 1085B] multiplicem thesaurum divinitus nobis ad custodiam commendatum: quem sine intermissione Domino, auxiliante, debemus inspicere, extergere, polire, atque excutere, ac diligentissime servare, ne per incuriam et ignaviam nostram aut pulvere sordescat, aut aerugine vel tineis demoliatur, aut malignorum spirituum insidiis, vel a nocturnis, et occultis furibus effodiatur ac diripiatur (Marc. VI. 19). Quia et Sesac rex Aegypti, per quem significatur princeps hujus mundi, armamentarium veri Salomonis spoliare quaerit. Et trecenta scuta aurea exportans, id est verae et merae fidei mysterium de corde negligentium diripiens, pro aureis aerea fabricari compellit (III Reg. XIV, 26, 27), ut faciat nos, quod absit, »habentes speciem quidem pietatis, virtutem autem ejus [Col. 1085C] abnegantes« (II Tim. III, 5).



CAPUT II. In medium adducuntur quatuor conventiculi Carisiaci capitula.

Haec idcirco dicimus, quia pervenit ad nos, id est Ecclesiam Lugdunensem, quaedam schedula studio fidelium, et bonorum virorum, qui et suae et aliorum salutis devote ac laudabiliter sollicitudinem gerunt, in nostram notitiam perlata, atque ut ad eam sedulo respondere deberemus attentius commendata. In qua insunt quatuor capitula maxime novarum definitionum nuper, ut comperimus, in quodam fratrum nostrorum episcoporum conventu tractata, digesta atque conscripta, velut ad comprimendam et retundendam [Col. 1085D] cujusdam garruli et inquieti hominis loquacitatem, qui novarum, ut fertur, quaestionum avidus et indisciplinatus ventilator, et aliis non parvam perturbationem et sibi ipsi aerumnam miserrimae cladis induxit. Quorum capitulorum series, sicut ad nos perlata est, ita se habet.

CAP. I. »Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate justitiae permanere voluit. Homo, libero arbitrio male utens, peccavit, et cecidit, et factus est massa perditionis humani generis. Deus autem bonus et justus elegit ex eadem massa perditionis, secundum praescientiam suam, quos per gratiam praedestinavit ad vitam, et vitam illis praedestinavit [Col. 1086A] aeternam. Caeteros autem, quos justitia et judicio in massa perditionis reliquit, perituros praescivit, sed non ut perirent praedestinavit; poenam autem illis, quia justus est, praedestinavit aeternam; ac per hoc unam Dei praedestinationem tantummodo dicimus, quae ad donum pertinet gratiae, aut retributionem justitiae.«

CAP. II. »Libertatem arbitrii in primo homine perdidimus, quam per Christum Dominum nostrum recepimus, et habemus liberum arbitrium ad bonum, praeventum et adjutum gratia; et habemus liberum arbitrium ad malum desertum gratia; liberum autem habemus arbitrium, quia gratia liberatum et gratia de corrupto sanatum.«

CAP. III. »Deus omnipotens omnes homines« [Col. 1086B] sine exceptione »vult salvos fieri (I Tim. II, 4), licet non omnes salventur; quod autem quidam salvantur, salvantis est donum; quod autem quidam pereunt, pereuntium est meritum.«

CAP. IV. »Christus Jesus Dominus noster, sicut nullus homo est, fuit vel erit cujus natura in illo assumpta non fuerit: ita nullus est, fuit vel erit homo pro quo passus non fuerit, licet non omnes passionis ejus mysterio redimantur. Quia vero omnes passionis ejus mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide quae per dilectionem operatur (Gal. V, 6), respicit partem, quia poculum humanae salutis quod confectum est infirmitate nostra et virtute divina, habet quidem [Col. 1086C] in se, ut omnibus prosit, sed si non bibitur, non medetur.«

Haec igitur cum legissemus, »et adjuncto nobis Fratrum nostrorum, Deo donante, bene studentium, et recte intelligentium collegio, pia et fideli attentione singula pertractassemus,« graviter perculsi et confusi animo, vidimus in eis et Scripturae sanctae certissimam veritatem et beatissimorum Patrum, praecipue que sancti Augustini reverendam, et in omni Ecclesia catholica receptissimam auctoritatem novo conatu et ausu nimis temerario impugnari? et, quantum in ipsis fuit, improvide atque insolenter labefactari. Unde ipsa charitate provocati et commoniti, per quam »in uno Christi corpore omnes unum esse (Rom. XII, 5), debemus,« ut sicut Apostolus [Col. 1086D] dicit, »invicem pro se sollicita sint membra, et sive gloriatur unum membrum et congaudeant omnia membra, et sive infirmatur unum membrum, compatiantur omnia membra (I Cor. XII, 25, 26);« hac, inquam, charitatis affectione visum est nobis atque complacuit, ut haec qualiacunque sunt, et ad commotionem nostram, et ad eorum qui legere voluerint aedificationem et confirmationem, compendioso et lucido, prout Dominus aspirare dignatur, sermone scriberemus, quidquid in eo dicendum putavimus non nostro sensu aut praesumptione, sed manifestissimis Scripturarum testimoniis, et praefatorum sanctorum Patrum venerabili auctoritate firmantes; a quorum vestigiis et unitate absit ut vel nos, vel [Col. 1087A] illi quorum charitate compulsi haec dicimus, ullatenus recedamus, ne, ab ipsis divisi, etiam ab ipso Domino dividamur, qui illis specialiter dicit: »Qui vos audit, me audit; et qui vos spernit, me spernit (Luc. X, 16).« Quos nimirum tantae in Ecclesia sua esse voluit gratiae et gloriae, ut confidenter cum Apostolo dicere possint: »Itaque qui haec spernit, non hominem spernit, sed Deum, qui etiam dedit Spiritum suum sanctum in nobis (I Thess. IV, 8);« quique etiam per Phinees sacerdotem nobis sollicite mandavit: »Tantum ut a Domino et nostro consortio non recedatis, aedificato altari praeter altare Domini Dei nostri quod exstructum est ante tabernaculum ejus (Josue XXII, 19).«



CAPUT III. De primo capitulo. Gratiae divinae adjutorium angelo et homini necessarium etiam in primo statu ad bonum faciendum.---Conditio primi hominis.
[Col. 1087B]

Primi itaque capituli textus sic dicit:

Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate justitiae permanere voluit; homo libero arbitrio male utens peccavit, et cecidit, et factus est massa perditionis humani generis. Deus autem bonus et justus elegit ex eadem massa perditionis, secundum praescientiam suam, quos per gratiam praedestinavit ad vitam, et vitam illis praedestinavit aeternam. Caeteros autem, quos justitia et judicio in massa perditionis reliquit, perituros praescivit, sed non ut perirent praedestinavit; poenam autem [Col. 1087C] illis, quia justus est, praedestinavit aeternam: ac per hoc unam Dei praedestinationem tantummodo dicimus, quae ad donum pertinet gratiae, aut retributionem justitiae.


CENSURA.

Ut ergo his verbis, et hujuscemodi definitioni commodius et manifestius respondeamus, hoc nos primum in eis movet, quod absque ulla commemoratione gratiae Dei (sine qua nulla rationalis creatura, scilicet nec angelica nec humana, unquam potuit aut potest, vel poterit in justitia et sanctitate esse, manere, atque persistere) ita primus homo definitur liberi arbitrii a Deo conditus, atque in paradiso constitutus, tanquam per ipsum tantummodo arbitrium liberum in sanctitate et justitia potuisset permanere. [Col. 1087D] Quod in praedictis verbis Deus solummodo voluisse dicitur: non, ut fieri posset dono suae gratiae inspirasse, vel annuisse. Hoc namque non esse plene et catholica pietate definitum, et Scripturae sanctae auctoritas, et beati Augustini diligens disputatio, et aliorum sanctorum atque orthodoxorum Patrum lucidissima definitio ostendit.

[Col. 1088A] [a 1Kb] In libro quippe Genesis, ubi primo die sub nomine lucis, naturae angelicae creatio intelligitur, ita scriptum est: »Et dixit Deus: Fiat lux; et facta est lux. Et vidit Deus lucem quod esset bona, et divisit inter lucem et tenebras, appellavitque lucem diem, et tenebras noctem (Gen. III, 4, 5).« Si ergo hoc juxta sensum catholicorum Patrum de angelis recte intelligitur dictum, manifestum est quia in verbo suo, quod »in principio erat, Deus apud Deum (Joan. I, 1),« constituerit et fecerit Deus Pater, ut illi angeli electi, mox ut sunt creati, existerent eodem ejus verbo illuminati, et fierent »lux in Domino (Ephes. V, 8),« qui per seipsos, et in seipsis nihil aliud quam tenebrae esse potuissent: sicut sunt utique omnes refugae angeli, qui deserti lumine gratiae [Col. 1088B] Conditoris nihil aliud in seipsis, nisi tenebrae remanserunt. Unde etiam de eorum impio dominatu, unde per sanguinem unici Filii Dei liberati sumus, Apostolus dicit: »Qui eripuit nos de potestate tenebrarum, et transtulit in regnum Filii charitatis suae (Col. I, 13).« Et alibi ait: »Nam et ipse Satanas transfigurat se in angelum lucis (II Cor. XI, 14),« manifeste ostendens alios esse angelos lucis, qui, Deo illuminante, in veritate perstiterunt, et alios angelos tenebrarum, de quorum principe Dominus dicit: »Et in veritate non stetit (Joan. VIII, 44).« Facta sunt ergo non tantum ut essentialiter essent, sed etiam divina gratia illuminante »lux et dies in Domino« essent. Qui vero ex illa illuminante veritate a caeterorum societate per superbiam ceciderant, [Col. 1088C] merito »tenebrae et nox« appellari meruerunt; hanc »lucem vidit Deus quia bona est,« cum eam sibi placentem suo judicio approbavit: »tenebras« autem illas non laudavit, quia nec approbavit, sed tantum justo judicio, ut in suae ruinae damnatione persisterent, ordinavit. Hoc de angelis sanctis etiam in psalmo ostenditur ubi dictum est: »Verbo Domini coeli firmati sunt, et spiritu oris ejus omnis virtus eorum (Psal. XXXII, 6);« nam, si per »verbum Domini,« id est, unigeniti Filii virtute coeli firmati sunt, »et spiritu oris ejus,« id est, per virtutem Spiritus sancti omnes coelorum virtutes vel creatae sunt ut essent, vel firmatae ut in veritate persisterent, claret omnino eos et spiritu Dei conditos, et ejusdem gratia in aeterna illa beatitudine [Col. 1088D] solidatos.

Sic et primus homo liberi arbitrii a Deo conditus, quandiu »scuto bonae voluntatis Dei (Psal. V, 13),« id est, divinae gratiae protectus est atque munitus, beatam vitam duxit cum Deo; postquam autem de sua virtute praesumendo et contra Creatorem se extollendo aversus est ab illo, ejus indignairam, [Col. 1089A] id est, justae damnationis poenam incurrit; quam postea in illis qui ex ejus propagine per Dei misericordiam salvantur, juste se incurrisse intelligens, »humiliatus sub potenti manu Dei (I Petr. V, 6),« ad ipsum sine intermissione clamat, et ipsum deprecatur ut liberari et sanari mereatur. Hoc totum verissime ita esse, ex persona ejusdem hominis bene conditi, benigne adjuti, miserabiliter lapsi, vere conversi, et lacrymabiliter supplicantis his verbis Psalmista implorat, dicens: »Quoniam ira in indignatione ejus, et vita in voluntate ejus, ad vesperum demorabitur fletus, et ad matutinum laetitia. Ego autem dixi in abundantia mea: Non movebor in aeternum. Domine, in voluntate tua praestitisti decori meo virtutem; avertisti faciem [Col. 1089B] tuam a me, et factus sum conturbatus. Ad te, Domine, clamabo, et ad Dominum meum deprecabor (Psal. XXIX, 6, 7, 8, 9).« Quia homo tunc certe habuit vesperum, cum ei peccanti sol justitiae occidisset. In qua nocte caeca ex ipso descendente demoratur in fletu genus humanum, cui »ad matutinum laetitiae,« matutina Christi resurrectione promittitur, ut per eam ex morte ad vitam reparetur.

Hanc ejus felicem et beatam in paradiso vitam lucidissimo et dulcissimo sermone beatus Augustinus in libro decimo quarto de Civitate Dei describit, ita dicens (l. XIV, c. 26): [Vivebat itaque homo in paradiso, sicut volebat, quandiu hoc volebat quod Deus jusserat. Vivebat fruens Deo, ex quo bono erat bonus. Vivebat sine ulla egestate, [Col. 1089C] ita semper vivere habens in potestate. Cibus aderat, ne esuriret; potus, ne sitiret, lignum vitae, ne illum senecta dissolveret. Nihil corruptionis in corpore, vel ex corpore ulla molestia se illis ejus sensibus ingerebat. Nullus intrinsecus morbus, nullus ictus metuebatur extrinsecus. Summa in carne sanitas, in animo [al., anima] tota tranquillitas. Sicut in paradiso nullus aestus aut frigus, ita in ejus habitatore nulla ex cupiditate vel timore accidebat bonae voluntatis offensio. Nihil omnino triste, nihil erat inaniter laetum; gaudium vero perpetuabatur ex Deo, in quem flagrabat »charitas de corde puro, et conscientia bona et fide non ficta (I Tim. I, 5),« atque inter se conjugum fida ex honesto amore societas; concors mentis corporisque vigilia, et mandati [Col. 1089D] sine labore custodia. Non lassitudo fatigabat otiosum, non somnus premebat invitum.]

Item idem doctor beatissimus, de eadem primi hominis a Deo accepta gratia, et propria culpa amissa, in libro de Correptione et Gratia, ita astruit, dicens (c. 11): [Istam gratiam habuit homo primus, in qua, si permanere vellet, nunquam malus esset; et sine qua etiam cum libero arbitrio bonus esse non posset, sed eam tamen per liberum arbitrium deserere posset. Nec ipsum ergo Deus esse voluit sine sua gratia, quem [al., quam] reliquit in ejus libero arbitrio, quoniam liberum arbitrium ad malum sufficit, ad bonum autem parum est, nisi adjuvetur ab Omnipotenti bono: quod adjutorium si homo ille per [Col. 1090A] liberum non deseruisset arbitrium, semper esset bonus; sed deseruit, et desertus est.] Et post aliquanta, idem doctor subjungit: [Tunc ergo dederat homini Deus bonam voluntatem; in illa quippe eum fecerat, qui fecerat rectum, dederat adjutorium sine quo in ea non posset permanere si vellet; ut autem vellet, in ejus libero reliquit arbitrio; sed quia noluit permanere, profecto ejus est culpa cujus meritum fuisset, si permanere voluisset.] De gratia quoque sanctis angelis divinitus collata, in qua alii manserunt, et ex qua alii corruerunt, ita adjungit: [Angeli sancti, qui cadentibus aliis per liberum arbitrium, per idem liberum arbitrium steterunt ipsi, hujus mansionis debitam mercedem recipere meruerunt. Tantam scilicet beatitudinis plenitudinem, qua [Col. 1090B] eis certissimum sit semper se in illa esse mansuros. Si autem hoc adjutorium vel angelo vel homini cum primum facti sunt defuisset, quoniam non talis natura facta erat, ut sine divino adjutorio posset manere si vellet, non utique sua culpa cecidissent. Adjutorium quippe defuisset, sine quo manere non possent.] Si enim nos de Scripturis sanctis nosse potuimus, sanctos angelos jam nullos esse casuros: quanto magis hoc ipsi revelata sibi sublimius veritate noverunt! [Nobis quippe beata sine fine vita promissa est, et aequalitas angelorum; ex qua promissione certi sumus, cum ad illam vitam post judicium venerimus, non inde nos esse lapsuros. Quod si de seipsis angeli nesciunt, non »aequales« sed beatiores »erimus (Matth. XXII, 30)« Veritas autem [Col. 1090C] nobis eorum promisit aequalitatem. Certum est igitur hoc eos nosse per speciem quod nos per fidem, nullam scilicet ruinam cujusquam sancti angeli jam futuram.]

Hac Dei gratia sanctos angelos indigere beatus etiam Ambrosius in expositione psalmi centesimi octavi decimi ita confirmat, dicens (serm. 8): [Aliter eget misericordia archangelus, aliter homo; angeli enim natura non utique ita corruptelae obnoxia est ut natura generis humani. Et ideo ille eget misericordia Dei ne possit errare, et aversa a se Dei gratia, labatur in vitium. Homo autem etsi jam firmiore propositione [al., propositio], tamen propter contractorum seriem peccatorum misericordiam quaerit. Itaque et si uterque misericordia indiget, [Col. 1090D] aliter tamen angelo misericordia, aliter homini debetur.] Hunc primi hominis statum libero scilicet arbitrio praeditum, sed divina gratia, ut bonum in quo conditus fuerat servari posset, adjutum beatissimi Patres praefati sancti doctoris sententiam secuti venerandi concilii sui auctoritate ita commendarunt (Conc. Arausic., can. 19): [Natura humana, etiamsi in illa integritate in qua est condita permaneret, nullo modo seipsam Creatore suo non adjuvante servaret: unde cum sine Dei gratia salutem non posset custodire quam accepit, quomodo sine Dei gratia poterit reparare quod perdidit?] His itaque de prima quaestione breviter adnotatis, quisquis sincere, et pure, et catholice de illa primi hominis, [Col. 1091A] sive angelica conditione vel beatitudine sentire cupit, attendat fideliter divinam auctoritatem, attendat fidelissimos Ecclesiae Patres fidelissime disputantes, attendat etiam conciliis aggregatis idipsum firmissime definientes; et non juxta impium Pelagianum credat primum hominem solo suo arbitrio in bono quod acceperat permanere potuisse, sed etiam ipsum quandiu stetit divina gratia adjutum fuisse; nec omnipotentem Deum, ut idem homo in sanctitate et justitia permaneret tantummodo voluisse, sed ut permanere possit etiam adjutorium dedisse.



CAPUT IV. Item de primo capitulo.---Praedestinatio electorum non est ex praevisis meritis.

[Col. 1091B] Post haec subjungitur in jam dicto primo capitulo: »Homo libero arbitrio male utens peccavit et cecidit, et factus est massa perditionis totius generis humani. Deus autem bonus et justus elegit ex eadem massa perditionis, secundum praescientiam suam, quos per gratiam praedestinavit ad vitam, et vitam illis praedestinavit aeternam.« In quibus verbis quod dictum est de Deo bono et justo, quia »elegit ex eadem massa perditionis secundum praescientiam suam, quos per gratiam praedestinavit ad vitam,« probamus quidem quod electos suos omnipotens Deus per gratiam suam praedestinavit ad vitam, et vitam illis praedestinavit aeternam, ut et ipsi vitae aeternae, et vita aeterna ipsis sit praedestinata? Utrumque enim est verum et dilucide ab [Col. 1091C] Apostolo positum; ait namque de praedestinatione electorum ad vitam: »Quos autem praedestinavit hos et vocavit; et quos vocavit, hos et justificavit quos autem justificavit, illos et magnificavit (Rom VIII, 30).« Et quod eisdem electis vitam aeternam praedestinaverit, ita alio loco dicit: »In spem vitae aeternae, quam promisit, qui non mentitur, Deus ante tempora aeterna (Tit. I, 2).«

Sed hoc nos movet cur in hac definitione, qua per gratiam Dei et electi ad vitam aeternam, et vita aeterna iisdem electis creditur praeparata, ipsos tamen electos absque ulla commemoratione gratiae secundum praescientiam suam Deus elegisse dicatur; quasi gratia sit quod electi perveniunt ad vitam gratiae, quod vita aeterna illis est praeparata; ut autem [Col. 1091D] eligerentur non fuisse gratiam, sed tantummodo praescientiam. Quod manifeste contrarium est catholicae fidei, quia omnipotens Deus in electione eorum quos praedestinavit et vocavit ad vitam aeternam, non eorum bona merita praescivit, tanquam ideo eos elegisset, quia ex semetipsis bonos futuros praesciret: sed ipsa electio, ut ex massa perditionis vasa misericordiae fierent absque ullo bono merito, sola gratia fuit, per quam discreti sunt a filiis perditionis et adoptati in filios vitae et resurrectionis. Hanc namque electionem non meritorum, sed gratiae (in qua non alicujus bona praescita sunt opera, sed sola tantum divina misericordia praeparata) commendat nobis diligenter Apostolus de duobus [Col. 1092A] geminis Isaac et Rebeccae ita dicens: »Cum enim necdum nati essent, aut aliquid egissent bonum vel malum, ut secundum electionem propositum Dei maneret non ex operibus, sed ex vocante dictum est: Major serviet minori, sicut scriptum est: Jacob dilexi, Esau autem odio habui (Rom. IX, 10, etc.).« Manifeste enim hoc odium Dei in Esau ex merito fuit originalis peccati; illa vero dilectio Dei in Jacob, cum eodem damnationis merito teneretur obligatus, ex sola gratuita misericordia exstitit, sicut idem Apostolus continuo subjungit dicens: »Quid ergo dicemus? Nunquid iniquitas apud Deum? Absit; Moysi enim dicit: Miserebor cui misertus ero, et misericordiam praestabo cujus miserebor (Rom. IX, 14, et 13).« Hanc verae gratiae [Col. 1092B] et nullius meriti electionem etiam ad Timotheum scribens ita inculcat. »Sed collabora Evangelio secundum virtutem Dei, qui nos liberavit et vocavit vocatione sancta, non secundum opera nostra, sed secundum propositum suum et gratiam, quae data est nobis in Christo Jesu ante tempora saecularia. (II Tim. I, 8, 9).« Non itaque secundum praescientiam meritorum elegit Deus ex massa perditionis, quos faceret filios adoptionis; sed gratis elegit, quos ab illa justa damnatione aequaliter omnibus debita misericorditer liberavit.



CAPUT V. De eodem capitulo.---Reprobi praedestinati ad interitum post praevisum peccatum.---Divina praescientia et praedestinatio neminem compellunt ad peccatum.
[Col. 1092C]

Sequitur in eodem capitulo:

»Caeteros autem, quos justitia et judicio in massa perditionis reliquit, perituros praescivit, sed non ut perirent praedestinavit; poenam autem illis, quia justus est, praedestinavit aeternam. Ac per hoc unam Dei praedestinationem tantummodo dicimus, quae ad donum pertinet gratiae, aut ad retributionem justitiae.« In quibus verbis mirum est quomodo asseritur omnipotens Deus caeteros, id est omnes reprobos, justo judicio suo in massa perditionis reliquisse, nec tamen praedestinasse, sed tantum praescisse perituros. Si enim justum judicium Dei jam in illis praecessit, et eodem justo judicio in massa perditionis sunt deputati, quomodo non tali [Col. 1092D] judicio jam perditioni sunt deputati et praedestinati? Ita dum in hac definitione divini judicii veritas negatur, ipso etiam negantium testimonio confirmatur. Quomodo enim praescivit tantummodo, et non praedestinavit, quod ipsorum confessione justo judicio jam decrevit? Cur veram et perfectam praedestinationem justi judicii Dei, quo aeterno consilio suo vel justos ad vitam, vel iniquos praeordinavit ad poenam, in parte audet homo accipere et in parte negare? quasi omnipotens Deus quid justo judicio suo de electis esset facturus et praescierit et praedestinaverit; quid autem eodem justo judicio de reprobis esset gesturus, praescierit tantum, nec praedestinaverit, cum in utraque parte unum sit judicium, [Col. 1093A] una justitia, qua vel justis praemia, vel iniquis supplicia retribuuntur.

Nam si haec praedestinatio divini judicii esset merito alicui violenta, vel injusta, vel praejudiciaria, merito injustum Deum argueret; imo de illo, »apud quem non est iniquitas,« nullatenus credi deberet. Cum autem manifestissime »non sit violenta,« qua nullum compellit ut malus sit, et aliud esse non possit, non sit injusta, quae illos tantummodo qui suo vitio in malis perseveraverint, punit; »Non sit praejudiciaria,« quae non praejudicat aliquem ut quasi ejus sententia et non suo merito pereat; quid in ea reprehenditur, vel quasi blasphemum putatur, in qua sola aequitas, sola justitia invenitur? Hoc namque erga homines divina praedestinatio, quod et divina [Col. 1093B] praescientia agit. Praescivit enim Deus malos futuros, sed ipsa sua praescientia non eos compulit fieri malos. Praedestinavit justo suo judicio eos qui in malis perseveraverint puniendos; nec tamen eadem praedestinatione sua, ut mali essent, vel in malis perseverarent, coegit. Et haec est apud illum aequitas, ut qui volentes perstiterunt in malis, nolentes puniantur in suppliciis. Seipsum ergo homo mutet; seipsum, dum tempus est, corrigat et emendet, quia omnipotentem atque aeternam praescientiam et praedestinationem mutare vel destruere non valet. Si quis enim neget esse apud Deum praescientiam et praedestinationem, manifeste infidelis est. Si quis dicit quod praescientia et praedestinatio ejus aliquem compellat ut malus sit, et aliud esse [Col. 1093C] non possit, horribiliter blasphemat. Qui autem fideliter confitetur et praescientiam et praedestinationem aeternam esse apud Deum, nec tamen aliquem per haec ad malum cogi, sed tantummodo qualis quisque futurus sit praesciri, et prout gesserit judicari, iste prorsus catholice sentit.

(Symbol. S. Athanasii.) [Certe in professione fidei catholicae, quam nisi quisque integram inviolatamque servaverit, absque dubio in aeternum peribit; et quam nisi quisque fideliter firmiterque crediderit, salvus esse non poterit, omnes uno ore confitemur, quod in adventu unigeniti Filii Dei de coelo omnes homines resurgere habent cum corporibus suis, et reddituri sunt de factis propriis rationem. »Et qui bona egerunt ibunt in vitam aeternam; qui [Col. 1093D] vero mala, in ignem aeternum.«] Manifeste ergo quod de utraque parte, tam electorum quam reproborum, hic confitemur, utrumque est verum, utrumque justum, utrumque in aeterno et justo Dei judicio praedestinatum. Nam si non est praedestinatum, quomodo hoc tam firmiter credimus, tam indubitanter confitemur futurum? Se igitur, ut jam dictum est, unusquisque dum facultas datur, Deo auxiliante, mutet in melius. Hoc enim procul dubio vult, qui quotidie clamat et admonet, dicens: »Declina a malo, et fac bonum (Ps. XXXVI, 27);« et iterum: »Convertimini ad me, et convertar ad vos, dicit Dominus exercituum (Zach. I, 3).« Nam in illo, »Apud quem non est transmutatio, nec vicissitudinis obumbratio [Col. 1094A] (Jac. I, 17),« et qui per prophetam dicit: »Ego enim Dominus et non mutor (Mal. III, 6),« quod suum est plene et perfecte confiteri debemus, quia ejus plenitudini et perfectioni nihil possumus addere vel auferre. Et ideo plenam et perfectam praedestinationem justi judicii Dei tam in parte electorum quam in parte reproborum, sicut omnino vera est, veraciter confiteamur, nemini misericordiam Dei negantes, nemini conversionis gratiam derogantes, nemini aditum indulgentiae claudentes, sed omnibus in iniquitate permanere volentibus utilem et salubrem terrorem incutientes.

Hanc enim utriusque partis certissimam et immobilem praedestinationem Dei declarat nobis Apostolus dicens: »Abrahae namque promittens Deus [Col. 1094B] quoniam neminem habuit per quem juraret majorem, juravit per semetipsum dicens. Nisi benedicens benedicam tibi, et multiplicans multiplicabo te (Heb. VI, 13, 14);« ubi et post paululum subjungit: »Homines per majorem se jurant, et omnis controversiae eorum finis ad confirmationem est juramentum. In quo abundantius volens Deus ostendere pollicitationis haeredibus immobilitatem consilii sui, interposuit jusjurandum, ut per duas res quibus impossibile est mentiri Deum, fortissimum solatium habeamus, qui confugimus ad tenendam propositam nobis spem (ibid., 16, 17, 18).« Ecce in parte electorum, qui promissi sunt, ut essent Abrahae et filii, et haeredes Novi et aeterni Testamenti, omnipotens Deus, quia neminem habet majorem, jurat per semetipsum. [Col. 1094C] Et quid intelligendum sit per hoc jusjurandum, docet nos Apostolus, videlicet, quod hoc modo »voluerit Deus haeredibus pollicitationis suae abundantius ostendere immobilitatem consilii sui; ut per duas res«, id est, pollicitationis et jurationis suae, »quibus impossibile est mentiri Deum,« sive promittentem, sive promissa sua jurantem, »fortissimum solatium habeamus, qui confugimus ad tenendam propositam nobis spem.



CAPUT VI. De divina juratione.

Ergo haec divina juratio non est aliud nisi immobilis consilii Dei aeterna et incommutabilis praedestinatio. [Col. 1094D] De quo immobili consilio Dei dicit Psalmista: »Consilium autem Domini in aeternum manet; cogitationes cordis ejus in generatione et generatione (Psal. XXXII, 11).« Et ipse Dominus per Isaiam testatur: »Consilium meum stabit, et omnis voluntas mea fiet (Isa. XLVI, 10).« Si ergo hic per Dei, jurationem ad Abraham factam docente Apostolo (Heb. VI, 17) »immobilitatem consilii,« id est praedestinationis ejus, intelligimus: ita et ibi intelligere debemus, ubi de aeterno Christi sacerdotio Deus jurasse introducitur, dicente Psalmista: »Juravit Dominus, et non poenitebit eum Tu es sacerdos in aeternum secundum ordinem Melchisedech (Ps. CIX 4); et ubi iterum in Psalmo de promissione Dei ad [Col. 1095A] beatum David facta dicitur: Juravit Dominus David veritatem, et non frustrabit eum: de fructu ventris tui ponam super sedem tuam (Ps. CXXXI, 11).« Si ergo in his omnibus immobilitas consilii et praedestinationis Dei per ipsius jurationem intelligitur in salvatione electorum, ita e contrario intelligendum est in damnatione reproborum, ubi de eis ipse omnipotens Deus dicit: »Ipsi vere non cognoverunt vias, quibus juravi in ira mea, si intrabunt in requiem meam (Ps. LXLIV, 11).« Nempe et hic jurisjurandi immobilitas interponitur, ut nullus eorum de quibus tam terribiliter juratum est, in requiem Dei intraturus credatur. Nec tamen injuste, quia in impietate »secundum duritiam suam et cor impoenitens« perdurare voluerunt, praemittente [Col. 1095B] ipso Domino: »Ipsi vero non cognoverunt vias meas«, et deinde subjungente: »Quibus juravi in ira mea si intrabunt in requiem meam.«

Huic jurationi simile est illud quod de contemptoribus convivii sui ipsa Veritas in Evangelio comminatur, dicens: »Dico autem vobis quod nemo virorum illorum qui vocati sunt gustabit coenam meam (Luc. XIV, 24).« Veritatis enim dixisse, procul dubio jurasse est.

Talis et est illa Dei juratio apud Isaiam prophetam, ubi post onus Babylonis et regni Assyriorum, qui erant saevissimi hostes populi Dei, per quos, sicut beatus Joannes apostolus in Apocalypsi ostendit, significatur tota civitas diaboli, id est omnis multitudo reproborum, interponit Deus jusjurandum [Col. 1095C] de certissima talium perditione, dicente propheta: »Juravit Dominus exercituum dicens: Si non ut putavi ita erit; et quomodo mente tractavi, sic eveniet, ut conteram Assyrium in terra mea, et in montibus meis conculcem eum; hoc consilium quod cogitavi super omnem terram, et haec est manus extenta super universas gentes. Dominus enim Deus exercituum decrevit, et quis poterit infirmare? et manus est extenta, et quis avertet eam? (Isa. XIV, 24, 25, 27, 28.)« In quibus verbis mirabiliter et granditer ostenditur et immobilitas praedestinationis Dei et ipsius praedestinationis effectus, cum tanta et tam gravia mala pereuntibus comminatus sub jurejurando dicit: »Si non ut putavi ita erit, et quomodo mente tractavi sic eveniet,« id est [Col. 1095D] sicut cogitavi et mente tractavi in aeterni consilii praedestinatione, »ita erit et sic eveniet« in ipsarum rerum adimpletione. Quod etiam sequentia prophetae verba magnifice et clarissime ostendunt dicentis ex persona Dei: »Hoc consilium quod cogitavi super omnem terram, et haec est manus extenta super universas gentes.« Et mox ex sua persona addentis: »Dominus enim Deus exercituum decrevit, quis poterit infirmare? et manus ejus extenta, et quis avertet eam?« Profecto enim in his verbis, per consilium quod cogitavit Deus super omnem terram, aeterna ejus praedestinatio; et per manum extentam, ejusdem consilii intelligenda est adimpletio.

[Col. 1096A] Et ut cognoscamus nullum consilio et effectui praedestinationis ejus posse resistere, dicitur: »Dominus enim Deus exercituum decrevit,« utique In aeterno consilio praedestinando. »et quis poterit infirmare,« ut intelligatur nullus. »Et manus ejus extenta,« utique ad ea quae praedestinavit efficienda; »et quis avertet eam?« Intelligitur similiter nullus. Cum enim dicitur: »Dominus enim Deus exercituum decrevit,« quid est aliud decrevit, nisi praedestinavit, praefinivit, statuit, praefixit, praeordinavit?

Ex quo manifeste intelligimus quid sit praedestinatum, videlicet et praefinitum, statutum, praefixum, praeordinatum. Hic namque sermo, id est decrevit, etiam in Actibus apostolorum in simili re atque eodem sensu ponitur, ubi multitudo fidelium unanimiter [Col. 1096B] levantes vocem in oratione dixerunt ad Deum: »Convenerunt enim in hac civitate adversum sanctum puerum tuum Jesum, quem unxisti, Herodes et Pontius Pilatus cum gentibus et populis Judaeorum facere quae manus tua et consilium decreverunt fieri (Act. IV, 27, 28).« Ubi enim Latinus interpres ad sensum transferens numero plurali posuit decreverunt, in Graeco singulari numero legitur, »quae manus tua et consilium praedestinavit fieri.«

Sicut etiam hoc ipsum testimonium in libro de Praedestinatione Sanctorum (cap. 16) B. Augustinus posuisse invenitur. Idipsum enim verbum hoc loco Graece legitur quod et in Epistola ad Romanos, ubi scriptum [Col. 1096C] est: »Quos autem praedestinavit hos et vocavit (Rom. VIII, 30;« ubi enim nos Latine dicimus praedestinavit, ibi et in illa Epistola et in hac sententia de Actibus apostolorum Graece positum est , quod, ut jam dictum est, alii proprie transtulerunt praedestinavit, alii definivit, vel praefinivit, alii decrevit, vel plurali numero decreverunt; ubi et illud est valde mirum: quia sicut in propheta legitur, et »consilium Dei, et manus extenta,« ita et hic ponitur, »facere quae manus tua et consilium decrevit, sive decreverunt fieri.« Quod idcirco tam diligenter dicendum putavimus, ut praedestinavit, et decrevit, et definivit, vel praefinivit, idipsum significare intelligatur: »Convenerunt ergo adversus sanctum puerum Jesum, quem unxit Deus, Herodes et [Col. 1096D] Pontius Pilatus facere quae manus et consilium Dei praedestinavit, decrevit, et praefinivit fieri.« Sed quaecunque omnipotens Deus Pater unigeniti Filii sui passione praedestinavit fieri, illi fecerunt malitia et impietate. Ille praedestinavit misericordia et benignitate, illi ut nomen Christi delerent, ille ut ejus sanguine peccata mundi ablueret. Praedestinata sunt illa omnia ut in ejus passione fierent, praedestinatum est et per quos fierent quia videlicet et justo judicio Dei merito praecedentium peccatorum digni judicati sunt qui ita excaecarentur, ut per eos talia complerentur. Sicut et Judas ideo praedestinatus est ut eumdem Dominum Christum traderet, quia dignum se praebuit qui tale facinus expleret.



CAPUT VII. De duobus funiculis et gemina sorte. De aeterna praescientia, providentia et praedestinatione Dei. Discretio electorum et reproborum in Jacob et Esau figurata. Electio gratuita, reprobatio justa.
[Col. 1097A]

Hanc aeternam et incommutabilem praedestinationem Dei de utraque civitate, id est electorum et reproborum, B. Isaias propheta in fine saeculi adimplendam miris laudibus et exsultatione prosequitur, dicens: »Domine Deus meus tu, exaltabo te, confitebor nomini tuo, quoniam fecisti mirabilia, cogitationes antiquas fideles, amen (Isa. XXV, 1).« Et mox de civitate impiorum: »Quia posuisti, inquit, civitatem in tumultum, urbem fortem in ruinam, domum alienorum, ut non sit civitas, et in sempiternum [Col. 1097B] non aedificetur (Ibid., 2);« ubi et de civitate piorum continuo adjungit: »Super hoc laudabit te populus fortis, civitas gentium robustarum timebit te: quia factus es fortitudo pauperi, fortitudo egeno in tribulatione sua: spes a turbine, umbraculum ab aestu (Ibid., 3, 4).« Has duas partes, electorum videlicet et reproborum, mensura aequitatis justi judicii Dei alteram perdendam, et alteram salvandam, mirabiliter etiam in libro Regum legimus designatas, ubi et de beato David scriptum est: »Quia percussit Moab, et mensus est eos funiculo coaequans terrae. Mensus est autem duos funiculos, unum ad occidendum et unum ad vivificandum (II Reg. VIII, 2).« Quis enim non agnoscat verum David esse Dominum Jesum Christum, Moabitas vero [Col. 1097C] omnem multitudinem infidelium, qui alieni sunt a populo Dei: quorum dum alios justo et occulto judicio suo praeordinat ad mortem aeternam, alios vero legit et vocat ad vitam aeternam? Quid aliud quam aequissima judicii sui mensura »duos metitur funiculos, unum ad occidendum, et unum ad vivificandum? (Esther. X, 10).« Sed et in libro Esther idipsum de utraque parte, et electorum scilicet et reproborum, et fidelium et infidelium, sub figura duarum sortium magnifice figuratur, ubi de Deo scriptum est: »Et duas sortes esse praecepit, unam populi Dei et alteram cunctarum gentium: venitque utraque sors in statutum ex illo jam tempore coram Deo (Ibid., 11); per sortem namque divini judicii expositio recte intelligitur, dicente Salomone: [Col. 1097D] Sortes mittuntur in sinum, sed a Domino temperantur (Prov. XVI, 33).« Et omnipotens Deus duas sortes esse praecepit, unam populi Dei, id est omnium electorum, et alteram cunctarum gentium, omnium videlicet reproborum: et utrasque partes judicii sui sorte distinxit, ut alii essent in partes sortis sanctorum, alii vero in partes sortis impiorum. Esse etenim duas sortes, id est sortem sanctorum et sortem impiorum, aperte Scriptura nos docet, cum dicit Apostolus de prima: »Qui dignos nos fecit in partes sortis sanctorum in lumine: qui eripuit nos de potestate tenebrarum, et transtulit in regnum Filii dilectionis suae (Col. I, 12, 13);« quae est utique sors populi Dei; et de altera in libro Ecclesiastico legimus: [Col. 1098A] »Anima enim nequam disperdet eum qui se habet, et in gaudium inimici dat illum, et deducet illum in sortem impiorum (Eccli. VI, 4),« manifeste scilicet reproborum.

Sed et in aliis Scripturae sanctae locis sors pro justi retributione judicii in parte reproborum posita invenitur, sicut in Isaia ad plebem reprobam Deus dicit: »Haec est pars tua, sorsque mensurae tuae (Isa. LVII, 7).« Et de inimicis populi Dei idem propheta ait: »Haec est pars eorum, qui vastaverunt nos, et sors diripientium nos (Isa. XVII, 18).« Venit ergo »utraque sors,« id est, et populi Dei et eorum qui alieni judicantur a populo Dei, »in statutum«, videlicet ut, quemamodum statutum est in occulto judicio Dei de utriusque sortibus, id est, civitatis [Col. 1098B] Dei et civitatis diaboli, ipsis rebus expleretur ex illo jam tempore, quo ab exordio mundi usque ad finem saeculi hae duae civitates mistae corpore, mente divisae, temporaliter currunt, donec ad debitos fines perveniant, vel vitae aeternae, vel mortis perpetuae: hoc autem totum »venit in statutum« coram Deo, qui solus novit quam juste ista disposuerit, quam veraciter atque efficaciter usque ad finem saeculi compleantur.

Hanc distinctionem divini judicii et praedestinationis, duorum videlicet funiculorum et duarum sortium, quarum una est populi electi, et altera impiorum, ita aeternaliter esse dispositam praedictus liber Ecclesiasticus mirabiliter ostendit dicens: »In judicio Dei opera ipsius ab initio et ab institutione [Col. 1098C] ipsorum distinxit partes illorum;« et alibi dicit: »Dominus homines omnes de solo, et ex terra, unde creatus est Adam, in multitudine disciplinae Domini separavit eos, et immutavit vias eorum. Ex ipsis benedixit et exaltavit, et ex ipsis sanctificavit et ad se applicavit; et ex ipsis maledixit et humiliavit, et convertit illos a separatione ipsorum. Quasi lutum figuli in manu ipsius plasmare illud et disponere. Omnes viae ejus secundum dispositionem ejus (Eccli. XXXIII, 10, 12, 13, 14).« Huic sententiae simile est illud quod beata Judith in oratione sua ad Deum dicit: »Tu enim fecisti priora, et illa post illa cogitasti, et hoc factum est quod ipse voluisti, et tua judicia in tua providentia posuisti (Judith, IX, 4, 5).«

Quam vero aeterna sint ejus praescientia et providentia, [Col. 1098D] et praedestinationis judicia, idem liber alibi ostendit, dicens: »Domino enim Deo antequam crearentur, omnia agnita; sic et post perfectum respicit omnia. Opera omnis carnis coram illo, et non est quidquam absconditum ab oculis ejus. A saeculo et usque in saeculum respicit, et nihil est mirabile in conspectu ejus. Non est dicere: Quid est hoc, aut quid est illud: omnia enim in tempore suo quaerentur. Non praeterit illum omnis cogitatus, et non abscondit se ab eo ullus sermo. Magnalia sapientiae suae decoravit, quae est ante saeculum et usque in saeculum, neque abjectum est., neque minuitur, et non eget alicujus consilio. Viae illorum coram ipso sunt semper, non sunt absconsae ab oculis ipsius; et omnia [Col. 1099A] opera illorum velut sol in conspectu Dei: et oculi ejus sine intermissione inspicientes in viis ipsorum (Eccli. XXIII, 29; XXXIX, 24, 26; XLII, 20, 22, 13, 16).« Certe ipsa aeterna et incommutabilis Veritas Dominus noster Jesus Christus de lege et prophetis firmissime inculcat, dicens: »Dico enim vobis, quia donec transeat coelum et terra, iota unum aut unus apex non praeteribit ex lege, donec omnia fiant (Matth. V, 18).« Et iterum: »Facilius est coelum et terram transire, quam de lege unum apicem cadere (Luc. XVI, 17).« Et de verbis Novi Testamenti, in quibus utique non sola illa quae ore proprio locutus est, sed etiam omnia quae et per sanctos apostolos et evangelistas dixit intelligere debemus, ita affirmat, dicens: »Amen dico vobis, non praeteribit generatio haec donec omnia fiant: [Col. 1099B] coelum et terra transibunt, verba autem mea non transibunt (Marc. XIII, 30, 31).« Quicunque ergo verba utriusque Testamenti, sive de parte electorum, seu de parte reproborum dicta sint, fideliter legit vel audit, ita ea debet accipere et tenere, tanquam vere aeternaliter apud Deum praescita, et praeordinata, ac praefinita, ut omnino aliter esse non possit.

Quid vero illustrius et magnificentius de utriusque partis, et reproborum scilicet et electorum, et infidelium et fidelium: quorum alii, ne mysterium Dominici adventus, et priusquam manifestaretur in carne, et postea usque ad finem saeculi agnoscere possent, merito superbiae excaecari et repelli, alii per gratiam [Col. 1099C] et pietatem fidei illuminari meruerunt, vel justa rejectione, vel gratuita electione, dici aut commendari potuit, quam quod ipse Dominus »magni consilii angelus«, id est, paternae ac suae aeternae voluntatis fidelis testis ac nuntius, in Evangelio Deum Patrem glorificans, eique super justis judiciis gratias agens, declarat atque annuntiat, dicens: »Confitebor tibi, Pater, Domine coeli et terrae, quia abscondisti haec a sapientibus et prudentibus, et revelasti ea parvulis (Luc. X, 21).« Et mox utrumque et excaecationem videlicet superborum, et illuminationem humilium ad aeternum, et incommutabile Patris consilium, atque judicium cum summa laude et exsultatione referens subjungit, dicens: »Ita Pater, quoniam sic fuit placitum ante te (Ibid., [Col. 1099D] 26).« Et ne se ab hujus aeterni consilii, atque judicii consortio separasse putaretur, postquam solita pietate ad Patrem, tanquam ad verum suae generationis auctorem omnia retulit, subjunxit etiam de se, et ait: »Omnia mihi tradita sunt a Patre meo (Ibid., 37),« id est et illa de quibus dictum est: »Abscondisti haec a sapientibus et prudentibus,« et illa de quibus adjunctum, »et revelasti ea parvulis,« ut etiam meo scilicet, quod utique et Patris est, consilio atque judicio vel discernantur, vel damnentur, vel liberentur: »Neque enim Pater judicat quemquam, sed judicium, inquit, omne dedit Filio, ut omnes honorificent Flium, sicut honorificant Patrem (Joan. V, 22, 23).« Hoc est admirabile, et ineffabile [Col. 1100A] mysterium aeterni judicii, tam in parte electorum quam etiam reproborum.

Quod etiam beatissimus Isaac patriarcha repente sibi plenius ac profundius in duobus suis geminis revelatum, velut cum Apostolo mente excedens (Rom. XI, 33), »et incomprehensibilia Dei judicia atque investigabiles vias« contemplatus »expavit« (ut scriptum est), »stupore vehementi, et ultra quam credi potest, admiratus est.« Neque enim hoc tantopere stupuisse ac miratus esse credendus est, si caecus et pius pater, aut verisimilitudine, aut propria affectione in discernendis filiis vel falli potuit, vel errare (Gen. XXVII, 33), sed subito revelationis ictu cor ejus illuminatum, ad memoriam reduxit, quid adhuc eisdem »geminis« in utero matris positis, »cum,« juxta Apostolum, »nihil egissent bonum [Col. 1100B] aut malum,« et tamen ambo una et pari originalis reatus damnatione tenerentur astricti, sola divini judicii discretione dictum fuerit, »quia major serviet minori,« quod postea manifestius per prophetam Deus inculcat, dicens: »Jacob dilexi, Esau autem odio habui (Gen. XXV; Rom. IX; Mal. I).« Haec itaque subita spiritus illustratione sanctus patriarcha recolens, et intelligens, vidit in duobus uno concubitu satis, pari primae praevaricationis conditione damnatis, necdum natis, necdum proprio actu quidquam boni, vel mali promeritis, mirabile et terribile judicium Dei, videlicet, ut unum gratis diligeret et eligeret, alterum juste odisset ac reprobaret: »Et velut figulus potestatem habens ex eadem massa facere [Col. 1100C] aliud quidem vas in honorem, et aliud in contumeliam (Rom. IX, 21).« Vidit certe in illis duobus incommutabile consilium Dei, cum nec volente et satagente ac desiderante patre potuisset ullatenus quod praedictum et praedestinatum fuerat mutari: sed divinitus disposito ac praefinito rei ordine, etiam per nescientem ille praeferretur, ille benediceretur, qui adhuc in utero constitutus, arcano Dei judicio, et dilectus fuerat, et praelatus.

Vidit hoc in illis duobus tam grande et profundum mysterium consilii Dei: et quod in illis vidit ipso revelationis instinctu, etiam in totius humani generis discretione ab initio usque ad finem saeculi fieri cognovit, sive in duobus populis circumcisionis et praeputii, sive in omni generaliter plenitudine electorum, [Col. 1100D] seu reproborum, videlicet quod omnes »ex una massa« juste damnata descendant. Quod omnipotens »figulus« aeterno et incommutabili consilio judicii sui »ex eadem massa« alios faciat per justitiam »vasa irae,« alios per gratiam »vasa misericordiae,« et ita Dei consilium atque judicium ratum sit, atque immobile; ut tamen nemo nisi juste damnetur, nemo nisi misericorditer liberetur. Vidit hoc impenetrabile profundum judiciorum Dei sanctissimus patriarcha »in duobus geminis« designari, in universitate humani generis expleri, et tanquam cum propheta exclamans: »Domine, audivi auditum tuum et timui, consideravi opera tua, et expavi. Stupuit stupore vehementi, et ultra quam credi potest, admiratione [Col. 1101A] perculsus est (Habac. II; Genes. XXVII).« Sicut et Psalmista super eadem profunditate admiratus, atque obstupefactus clamat: »Quam magnificata sunt opera tua, Domine; nimis profundae factae sunt cogitationes tuae (Psal. XCI, 6).« Nec frustra Apostolus ad Romanos scribens, et de altitudine praescientiae et praedestinationis divinae attentissime disputans (Rom. IX), ut quicunque salvantur non suis meritis aut viribus, sed omnino sola Dei gratia salvari intelligantur, juxta sempiternum propositum voluntatis suae, quos voluit, praescientis, praedestinantis, vocantis, justificantis, et glorificantis; non frustra, inquam, de talibus disputans, et vehementer inculcans, cum pleraque postea et alia posuisset; istud velut praecipuum, et maximum elegit testimodium [Col. 1101B] vel exemplum de praefatis videlicet geminis, quod primo loco poneret ad tam profundum mysterium probandum et commendandum. Totum namque in eo breviter comprehenditur cum ait: »Ut secundum electionem propositum Dei maneret, non ex operibus, sed ex vocante dictum est, quia major serviet minori (Rom. IX; Gen. XXV).« Ibi enim est electio Dei gratuita, id est absque operibus, in Jacob, ibi propositum aeternae voluntatis ejus, quod utique sine praescientia et praedestinatione esse non potest: ibi vocatio quia »non ex operibus, sed ex vocante dictum est, major serviet minori.« Et sicut electio gratuita est in Jacob de quo dictum est: »Jacob dilexi,« ita justa damnatio in Esau, de quo adjungitur: »Esau autem odio habui.«

[Col. 1101C] Hoc divinorum judiciorum in utramque partem profundum mysterium ex auctoritatibus propheticis et apostolicis firmissime tenet Ecclesia, quia nimirum praecipue pertinet ad commendandam, et declarandam gratiam Christi, »ut qui gloriatur, in Domino glorietur (I Cor. I, 31).« Absconditum quidem a saeculis in Deo, sed inter Scripturas prophetarum Ecclesiae ejus inter caetera, quae ad mysterium Salvatoris pertinent, praedicatione patefactum apostolica, dicente eodem Apostolo in fine praefatae Epistolae ad Romanos: »Ei autem qui potens est vos confirmare secundum Evangelium meum, et praedicationem Jesu Christi, secundum revelationem mysterii aeternis temporibus taciti, quod nunc patefactum est per Scripturas prophetarum (Rom. XVI, [Col. 1101D] 25, 26),« etc. Et alio loco: »Prout potestis legentes intelligere prudentiam meam in mysterio Christi, quod aliis generationibus non est agnitum filiis hominum, sicut nunc manifestatum est sanctis apostolis ejus, et prophetis in spiritu (Eph. III, 4, 5),« etc. Et iterum: »Mihi omnium sanctorum minimo data est gratia haec in gentibus evangelizare investigabiles divitias Christi, et illuminare omnes, quae sit dispensatio sacramenti absconditi a saeculis in Deo qui omnia creavit (ibid., 8, 9).« Licet enim totum quod de Domini nostri divinitate, atque incarnatione per apostolos annuntiatur, generaliter »magnae pietatis mysterium« sit »temporibus aeternis tacitum; nec aliis generationibus filiis hominum [Col. 1102A] agnitum, et a saeculis in Deo, qui omnia creavit, absconditum; nunc autem per Scripturas prophetarum et praedicationem apostolorum manifestatum:« tamen etiam specialiter istud de inscrutabilibus divinis judiciis, et dispositionibus, sive in excaecatione infidelium, sive in illuminatione fidelium aperte, et praecipue mysterium apellatur, dicente Apostolo: »Nolo enim enim vos ignorare, fratres, mysterium hoc, ut non sitis vobismetipsis sapientes quia caecitas ex parte contigit in Israel donec plenitudo gentium intraret, et sic omnis Israel salvus fieret (Rom. XI, 25, 26).)«



CAPUT VIII. De praedestinatione reproborum ad interitum. Praescientia Dei nullum ad peccandum compellit.

[Col. 1102B] Hanc Scripturae Dei veritatem, atque auctoritatem secutus beatissimus Pater, et egregius doctor Augustinus, et de Praedestinatione sanctorum librum luculentissimum scripsit, et de praedestinatione etiam reproborum justo judicio Dei ad interitum, et ibi, et in aliis opusculis suis saepius memoravit. Sicut in libro de Perfectione justitiae hominis (cap. XIII) manifestissime ostendit, dicens: [Quomodo ergo dictum est: »Non est qui faciat bonum, non est usque ad unum (Psal. XIII, 1, 2),« nisi quia populum quemdam psalmus ille culpat, in quo nec unus erat qui faceret bonum, dum volunt remanere filii hominum, et non esse filii Dei, cujus gratia homo fit bonus, ut faciat bonum?] Et post paululum: [Hoc ergo, inquit, [Col. 1102C] bonum, quod est requirere Deum, »non erat qui faceret, non erat usque ad unum,« sed in eo genere hominum, quod praedestinatum est ad interitum. Super hos enim respexit Dei praescientia, protulitque sententiam.] Item, de Civitate Dei, libro decimo quinto (cap. 25): [Ira, inquit, Dei non perturbatio animi ejus est, sed judicium, quo irrogatur poena peccato: cogitatio vero ejus, et recogitatio mutandarum rerum est immutabilis ratio. Neque enim sicut hominem, ita Deum cujusquam facti sui poenitet: cujus est de omnibus omnino rebus tam fixa sententia, quam certa praescientia.] In tractatibus quoque quos in expositionem Joannis evangelistae ad populum loquitur, de hac re ita dicit (Tract. 42). Quod vero sequitur: [»Propterea vos non auditis, [Col. 1102D] quia ex Deo non estis (Joan. VIII, 47),« eis dictum est, qui non solum peccato vitiosi erant (nam hoc malum commune erat omnibus), sed etiam praecogniti quod non fuerant credituri. Quapropter praesciebat illos, quibus talia dicebat, in eo permansuros, quod ex diabolo erant, id est in suis peccatis atque impietate morituros, nec venturos ad regenerationem, in qua essent filii Dei, hoc est ex Deo nati, a quo erant homines creati. Secundum hanc praedestinationem locutus est Dominus, etc.] Item ibi (Tract. 43): Isti autem indignantes, mortui, et morti sempiternae praedestinati respondebant conviciose et dicebant: »Modo cognovimus, quia daemonium habes (Joan. VIII, 52).« Item alio loco (Tract. 48) [Col. 1103A] exponens verba Domini quibus ait de ovibus suis, »Et non rapiet quisquam eas de manu mea.« [Quid potest, inquit, »lupus,« quid potest fur et latro? Non perdunt nisi ad interitum praedestinatos.] Item alio loco (Tract. 107): [Qui enim, inquit, certis et immutabilibus causis omnia futura praedestinavit, quidquid facturus est fecit. Nam et per prophetam de illo dictum est: »Qui fecit quae futura sunt (Isa. XLV, 11, sec. LXX)].« Et alibi: [»Filius,« inquit, »perditionis« dictus est traditor Christi, perditioni praedestinatus, secundum Scripturam, qua de illo in psalmo centesimo octavo maxime prophetatur.]

De divina quoque praescientia, qua omnia futura vel bona vel mala immutabiliter novit: nec tamen ea aliquem ad peccandum compellit, in eisdem tractatibus [Col. 1103B] ita loquitur (Tract. 53): [Non enim propterea Deus quemquam ad peccandum cogit, quia futura hominum peccata jam novit. Fecerunt ergo peccatum Judaei, quod eos facere non compulit, cui peccatum non placet, sed facturos esse praedixit, quem nihil latet. Et ideo si non malum, sed bonum facere voluissent, non prohiberentur, et hoc facturi praeviderentur ab eo, qui novit quid sit quisque facturus, et quid eis sit pro ejus opere redditurus.]

Hanc divinae praedestinationis veritatem per Scripturas multipliciter declaratam, et a sanctissimo doctore fideliter commendatam etiam antiquissimus et beatissimus doctor, et magister Cyprianus clarissime [Col. 1103C] docet, dicens: [Qui omne judicium a Patre solus accepit, et qui venturus est judicaturus, jam judicii et cognitionis futurae sententiam protulit, praenuntians et contestans »confessurum se coram Patre suo confitentes, et negaturum negantes (Matth. X, 32).«] Item cum de his, qui in persecutione comprehensi pro Christo usque ad mortem dimicant, et de his, qui infirmitatis suae conscii caute secedunt, disputaret, sic ait: [Illic fortitudo promptior, hic sollicitudo securior. Ille, appropinquante hora sua, jam maturus inventus est; hic fortasse dilatus est, qui patrimonio derelicto idcirco secessit, quia non erat negaturus: confiteretur utique et ipse si fuisset detentus.] Item alibi, cum tempore mortalitatis consolaretur eum, qui se dolebat morte praeveniri, ne [Col. 1103D] se offerre posset ad passionem martyrii, ita dicit: [Primo in loco non est in tua potestate, sed in Dei dignatione martyrium: nec potes te dicere perdidisse, quod nescis an merearis accipere, etc.] Item alio loco: [Neque enim, inquit, potest perire, nisi quem constat esse periturum: cum Dominus in Evangelio suo dicat: »Omnis plantatio, quam non plantavit Pater meus coelestis, eradicabitur (Matth. XIX, 13).]« Item alibi dicit: [Dominus in persecutione secedere et fugere mandavit, atque ut id fieret et docuit et fecit. Nam cum corona de Dei dignatione descendat, nec possit accipi, nisi fuerit hora sumendi, quisquis in Christo manens interim cedit, non fidem negat, sed tempus exspectat: qui [Col. 1104A] autem cum non secederet, cecidit, negaturus remansit.]

Hanc praescientiae et praedestinationis divinae immobilem firmitatem beatus quoque Hilarius, ita docet dicens: [Deo namque complectenti in se omnia, futura pro factis sunt. Cujus tam fidelis praescientia est, ut quae nondum gesta sunt, tamen jam ab eo et pro praeteritis habeantur et gestis.] Et iterum: [Dignum est enim, inquit, ut miserabilem populi casum, et impietati ejus debitam poenam, et post longae servitutis sufficientem peccatis gravibus satisfactionem, et misericordem in eos Dei (indulto reditu) voluntatem, secundum providentem scientiam prophetiae spiritus loquatur.] Item cum illud de Psalmo exponeret: [»Et surrexi et adhuc tecum sum (Psal. [Col. 1104B] CXXXVIII, 18),« surrexi, inquit, ad resurrectionis gloriam spectat; sed secundum praescientiam Dei, id quod futurum est, tanquam praeteritum loquitur, quia Deo ob scientiam et virtutem quae futura sunt, facta sunt; ut etiam nosmetipsi facta esse existimamus, quae futura esse confidimus.] Item cum exponeret illum locum Psalmi ubi dicitur: »Dinumerabo eos, et super arenam multiplicabuntur (Ibid.),« de certo et praedestinato electorum numero sic ait: [Nunquid numerus incertus est, qui in libro Dei scribuntur? Ergo nulla est difficultas in numero, quorum veritas manet in scripto.]

Hanc divini judicii in utramque partem tam bonitatem, quam severitatem etiam beatissimus Ambrosius ex verbis Epistolae ad Romanos in expositione [Col. 1104C] Psalmi centesimi decimi octavi, ita breviter confirmat dicens: [»Ergo cujus vult miseretur, et quem vult indurat (Rom. IX, 18).« Hunc, inquit, miseratus hortatur: illum non revocat exsecratus.] Item alibi: [Deus, inquit, omnipotens Pater, in Moysi facie »excaecavit populum Judaeorum« non duritia, sed praescientia; nec malitia, sed aequitate atque justitia. Ipsi enim sibi posuere velamen, qui legem intelligere noluerunt. Item in libris de fide ad Gratianum de eadem re sic dicit: [Haec consuetudo est prophetiae, ut quae futura sunt, vel quasi praesentia, vel quasi futura dicantur: Deo enim, quae sunt futura, praesentia sunt; et ei, cui praecognita sunt omnia, ventura pro factis sunt, sicut scriptum est: »Qui fecit quae futura sunt (Isa. XLV, 11, sec. LXX).]«

[Col. 1104D] Beatus etiam Hieronymus de eadem re disputans in expositione Epistolae ad Ephesios, ita clarissime dicit: [Considerandum quod et hic , et , id est praedestinatio, et propositum simul posita sunt, juxta quae operatur omnia Deus secundum consilium voluntatis suae: non quo omnia quae in mundo fiant, Dei voluntate et consilio peragantur (alioquin et mala Deo poterunt imputari), sed quo universa quae faciat cum consilio faciat et voluntate, quae scilicet ratione plena sit et potestate facientis. Nos homines pleraque volumus facere consilio, sed nequaquam voluntatem sequitur effectus: illi autem nullus resistere potest, quin omnia quae voluerit faciat. Vult autem ea quae sunt plena rationis atque [Col. 1105A] consilii.] Item alibi in ejusdem Epistolae commentariis: [Quod autem, inquit, »electos nos, ut essemus sancti et immaculati coram ipso (Eph. I, 4),« hoc est, coram Deo, ante fabricam mundi testatus est, ad praescientiam Dei pertinet, cui omnia futura jam facta sunt, et antequam fiant, universa sunt nota: sicut et Paulus ipse praedestinatur in utero matris suae (Gal. I); et Jeremias in vulva matris suae sanctificatur, eligitur, roboratur, et in typo Christi propheta gentibus mittitur (Jer. I, 5).] Et post aliqua: [Non ait Paulus, inquit, »elegit nos ante constitutionem mundi, cum essemus sancti et immaculati,« hoc est: quia sancti et immaculati ante non fuimus, ut postea essemus constituit. Non enim eliguntur Paulus, et qui ei similes sunt, quia erant sancti et immaculati, [Col. 1105B] sed eliguntur et praedestinantur, ut in consequenti vita per opera atque virtutes sancti et immaculati fiant.]

Sed et beatus Leo de utriusque praedestinationis aeterno apud Deum consilio, in sermonibus suis ad populum ita evidenter docet, dicens: [In salvandis enim omnibus per crucem Christi communis erat voluntas Patris et Filii: commune consilium, nec ulla poterat ratione turbari, quod ante aeterna saecula, et misericorditer erat dispositum et incommutabiliter praefinitum.] Item alio loco: [Cum ergo omnia, quae in Domino majestatis Judaica admisit impietas, tanto ante praedicta sint, ut non tam de futuris, quam de praeteritis propheticus sit sermo contextus, quid aliud nobis, quam sempiternarum dispositionum [Col. 1105C] Dei incommutabilis ordo reseratur: apud quem discernenda jam judicata, et futura jam facta sunt. Cum enim et qualitates actionum nostrarum, et effectus omnium voluntatum scientia divina praeveniat, quanto magis nota sunt Deo opera sua? et recte placuit quasi facta recoli, quae non poterant omnino non fieri.]

Beatus quoque antistes et gloriosus confessor Fulgentius, de hac judicii in utramque partem praescientia et praedestinatione egregium librum scribit: qui, sicut et caetera ejus admiranda et veneranda scripta, semper ab Ecclesia fideliter receptus, et inter scriptores ecclesiasticos laudabiliter annumeratus est. Et nunc nescimus qua ratione, imo infidelitate et contentione simul cum beato Augustino abjicitur: [Col. 1105D] et ab eis qui catholici videri volunt, tales ac tanti viri Dei iniquissime injuriati, et spreti, velut quisquiliae et purgamenta vilissima conculcantur. Et est nimis mirabile imo horribile quomodo, ut suis adinventionibus et ineptiis credatur, exigant, cum ipsi beatissimos Patres, et illustrissimos doctores Ecclesiae abjecerint; ac per hoc nisi se citius corrigere studeant verissime haeretici judicari possunt: qui fidei, et charitati, et sincerissimae Patrum doctrinae non communicant; sed insuper cum ipsis etiam Scripturae sanctae coelestem auctoritatem contemnunt. Nam si illum fidelissimum copiosissimum et florentissimum librum beati Fulgentii cum pietate et obedientia legere et intelligere studuissent, [Col. 1106A] profecto in hac obscurissima quaestione de praescientia et praedestinatione divina (Deo aspirante atque illuminante) nulla erroris caligo in eorum cordibus remansisset. Ait namque praefatus doctor inter caetera in libro jam dicto: [Quod ergo ante gehennam mali pereunt, non est divini operis, sed humani: quod autem in gehenna perituri sunt, hoc facit Dei aequitas, cui nulla placet peccantis iniquitas.] Et iterum praedestinationis, inquit, nomine non aliqua voluntatis humanae coactitia necessitas exprimitur, sed misericors et justa futuri operis divina sempiterna dispositio praedicatur: »Deo namque, et misericordiam et judicium cantat Ecclesia (Psal. C, 1).«

Item ibi: [Proinde, inquit, potuit sicut voluit praedestinare quosdam ad gloriam, quosdam ad poenam: [Col. 1106B] sed quos praedestinavit ad gloriam praedestinavit ad justitiam; quos autem praedestinavit ad poenam non praedestinavit ad culpam. In illis ergo opera sua glorificat; in istis autem opera non sua condemnat. Hoc itaque praedestinavit Deus, quod erat ipse facturus, aut quod fuerat largiturus; illud vero nullanus praedestinavit, quod sive per gratiam, sive per justitiam facturus ipse non fuit.] Item ibi: [Mala quippe voluntas non pertinet ad optimum creatorem: justa vero injusti angeli, hominisque damnatio pertinet ad aequissimum cognitorem. Ad voluntatem igitur malam Deus hominem non praedestinavit, quia homini eam daturus ipse non fuit.] Et iterum: [Neque enim est alia ejus praedestinatio, nisi futurorum operum ejus aeterna praeparatio, in qua nulla [Col. 1106C] causa mali ullatenus poterit inveniri: quia ex voluntate Dei nunquam processit origo peccati. »Misericors enim Dominus et justus (Psal. CXIV, 5).« Dequo alio loco scriptum est: »Misericordiam et veritatem diligit Dominus Deus (Psal. LXXXIV, 12).« In omnibus ergo operibus ejus aut justa veritas custoditur, aut pia misericordia praerogatur.] Item ibi: [Dei enim praedestinatione aut peccatorum praeparata est pia remissio, aut peccatorum justa punitio. Nunquam igitur Deus hominem ad hoc potuit praedestinare, quod ipse disposuerat et praecepto prohibere, et misericordia diluere, et justitia punire.] Itemque ibi: [Deus itaque omnia hominum opera sive bona, sive mala praescivit, quia eum latere nihil potuit; sed sola bona praedestinavit, quae se in filiis gratiae facturum [Col. 1106D] esse praescivit; mala vero futura opera illorum quos non praedestinavit ad regnum, sed ad interitum, praescivit potentissima deitate, ordinavit et provida bonitate.] Et iterum: [Praescivit enim voluntates hominum bonas et malas, praedestinavit non malas, sed solas bonas. Et licet in ejus praedestinatione non fuerit, ut malitiam voluntati humanae dedisset, fuit tamen in ejus praedestinatione quid humanae voluntatis malitiae reddidisset.]



CAPUT IX. Sequitur de eodem capitulo primo.

Haec praefatus venerabilis doctor in libro, quem supra memoravimus, juxta Scripturae sanctae veritatem, [Col. 1107A] et praecedentium Patrum reverendam auctoritatem et multa alia, quae ad praesentem quaestionem sufficiunt claro sermone disseruit. Quem nos fideliter disputantem, et majorum vestigia pie sequentem obedienter, et sinceriter sequi debemus: quia et hoc ad fidei nostrae integritatem pertinet, ut sicut in caeteris, quae de Deo credimus, ita et in hac parte nihil indignum divina majestate, nihil falsum de divinis judiciis sentiamus. Praesertim cum hujus praedestinationis veritas, et fidei in nobis aedificet sinceritatem, et nulli praebeat desperationis offensionem, et cunctis qui in suis vitiis perniciose, et pertinaciter vivere delectantur, saluberrimum timorem ingerat. Nam de contemptu, et abjectione beatissimorum atque illustrissimorum Patrum, qui [Col. 1107B] a multis nimis insolenter atque irreligiose conculcantur, quid nobis aliud sentiendum, nisi ut contra haec magis audiamus, et observemus quid Scriptura de eisdem sanctis Patribus praecepit dicens: »Interroga patrem tuum, et annuntiabit tibi, majores tuos, et dicent tibi (Deut. XXXII, 7);« ne incurramus in illud quod per Salomonem dicitur: »Malum est homini dejerare sanctos, et post vota retractare (Prov. XX, 5);« simusque parentibus spiritualibus (quorum fide, doctrina in Christo generati ac regenerati sumus) inobedientes, et contemptores Scripturae, quae dicit: »Audi, fili mi, disciplinam patris tui,« id est omnipotentis Dei, »et ne dimittas legem matris tuae (Prov. I, 8),« id est sanctae Ecclesiae dogmata et statuta fidelia, quae non tantum ut legitima, [Col. 1107C] sed vere, ut legem observare debemus: quia per Spiritum sanctum edita minime dubitamus.

Denique de beati Augustini libris et scriptis in quibus ex necessitate novae, id est Pelagianae haeresis destruendae et fidei catholicae defendendae instantissima intentione de natura et gratia, de gratia et libero arbitrio, de correptione et gratia, de praedestinatione sanctorum et bono perseverantiae, ac baptismo parvulorum, juxta profunditatem Scripturae sanctae, et evangelicae atque apostolicae doctrinae regulam multipliciter disputavit; adhuc ipso vivente, sicut Prosper et Hilarius ad eumdem scribunt: et multo magis post obitum ejus propter obscuritatem rerum, et tarditatem minus intelligentium, multiplex querela, maxime intra Gallias exorta est; sed [Col. 1107D] continuo per divinae misericordiae providentiam, et conciliis ac statutis beatissimorum Patrum, et decretis atque auctoritate apostolicae sedis pontificum solertissime sedata, atque sanata: ita ut stultis et indisciplinatis quaestionibus silentium imponeretur, et sanctissimi ac sincerissimi doctoris auctoritas in omnibus Ecclesiis, atque in ipsa sede apostolica confirmaretur. Denique beatissimus papa Coelestinus, cujus auctoritate et industria Nestoriana haeresis surgens, cum suo auctore oppressa est, contra tanti viri reprehensores, vel potius calumniatores, sicut in libris Canonum inter decreta pontificum Romanorum continetur, scripsit ad episcopos Galliarum, tanta reverentia et laude illum commendans, ut [Col. 1108A] ejusdem scripturae iste sit titulus: [De sancto episcopo Augustino mira laudis assertio; et huic titulo subjungantur verba praefati Pontificis, quae ita se habent: Augustinum sanctae recordationis virum pro vita sua, atque meritis in nostra communione semper habuimus: nec unquam hunc sinistrae suspicionis saltem rumor aspersit, quem tantae scientiae olim fuisse meminimus, ut inter magistros optimos etiam a meis semper decessoribus haberetur. Bene ergo de eo omne in communes senserunt, utpote qui ubique cunctis, et amori fuerit, et honori: unde resistatur talibus, quos male crescere videmus. Nefas est haec pati religiosas animas, quarum afflictatione, qui membra nostra sunt, nos quoque convenit macerari. Quamvis maneat hos beatitudo promissa, [Col. 1108B] quicunque probantur persecutionem propter justitiam sustinere (Matth. V, 10). Quibus quid promittat Dominus in futurum sequens sermo declarat. Non est agentium causa solorum. Universalis Ecclesia quacunque novitate pulsatur, intelligamus haec ipsa vobis, quae nobis non placent, displicere: quod ita demum probare poterimus, si imposito improbis silentio de tali re imposterum querela cessabit.]

Hunc igitur beatissimum et fidelissimum Patrem semper in communione sedis apostolicae habitum, et ab ejus etiam pontificibus inter magistros fidei doctrinae venerabiliter receptum, et ab ipsis tam clare, et honorifice contra obtrectantes et obloquentes defensum, ita ut imposito improbis silentio, omnem de eo mussitationem comprimendam, ac repellendam [Col. 1108C] decernerent, etiam nos tota fidei devotione honoremus, toto studio et intentione pietatis sequamur. Et in quibus propter obscuritatem rerum, et subtilitatem disputationum minus eum intelligere possumus, vel a Domino intelligentiam postulemus, vel ab eis, quos ipse suo dono illuminare dignatus est, humiliter nos doceri patiamur ac deprecemur.

Nam quod est magis dolendum, et amore divinae veritatis penitus detestandum circumferunt quidam libellum velut ipsius nomine titulatum, quem Graeco vocabulo appellant, quem neque ille sanctus episcopus, qui utique Vitam ipsius scripsit, et indicem omnium librorum sive epistolarum ejus diligentissime in fine ejusdem scripturae subjunxit, qui utique omnia ejus scripta optime noverat, utpote [Col. 1108D] ab ipso nutritus, et cum eo multis curriculis annorum conversatus inter caeteros libros ejus memorat. Neque ullus fere ecclesiasticus scriptor ejus mentionem facere invenitur, et ideo falsa superscriptione titulatum minime dubium est. Hunc ergo isti relictis ejus authenticis, et clarissimis libris, quos universa Ecclesia sequitur, confingunt suo errore atque mendacio, velut post omnes libros suos praefatum pontificem ultimum conscripsisse et asserunt, quod quidquid in praecedentibus libris suis de gratia et libero arbitrio, de praedestinatione et praescientia Dei perperam dixerat, in isto correxit. Quod omnino absit a nobis, ut tam nefarium commentum suscipere patiamur: ut propter istiusmodi librum (qui [Col. 1109A] neque in catalogo librorum ejus, neque in libris Retractationum ejus, neque in scriptis alicujus viri ecclesiastici forte memoratus reperitur, et manifestissime praedicti doctoris sensibus, imo catholicae sinceritati probatur adversus, nec ipso stylo ullatenus cum ejus eloquio consonat), abjiciamus clarissima veritatis dogmata, quae in verissimis et probatissimis libris ejus non solum in caeteris mundi partibus, sed etiam in ipsa sede apostolica, omnis catholica suscipit et servat Ecclesia. Quae omnia idcirco tam diligenter replicanda credidimus, ut tantum malum de contemptu et abjectione sanctissimorum Patrum, tantum mendacium de libris fidelissimi et sincerissimi doctoris, per quod clarissimam veritatem respuendam, et fallaciarum umbras ac [Col. 1109B] nebulas sequendas isti persuadent, penitus a nostris animis repellamus. Quia si istiusmodi fallaciam incaute suscipimus, intrat putredo de veneno serpentis, et nihil integrum remanebit.

Proferunt et alium libellum, velut sub nomine S. Hieronymi de libero arbitrio conscriptum, quem utique clarius debent ostendere, ut probetur, si vere ipsius esse credendus sit. Nos enim scimus eumdem sanctum Hieronymum in quodam opere de libero scripsisse arbitrio, et posuisse duas quorumdam opiniones, quarum unam sequitur, alteram omnino respuit Ecclesia. Caveamus itaque (inquantum Deo auxiliante possumus) mendacia adversus fidem et veritatem surgentia: et maxime hoc tempore, quando terribili Dei judicio, et ignorantia major in [Col. 1109C] hominibus coepit succrescere, et multiplex error liberius pullulare. Sed et si quis in ratione fidei vel errat, vel errare putatur, utique non mendacio vincendus est, sed veritate, sicut et beatus Augustinus ad quemdam scriptorem improvidum Vincentium Victorem dicit: [Nos te ita volumus esse victorem, ut veritas vincat errorem, non error errorem, et, quod est pejus, major minorem.]

Haec de primo capitulo definitionum necessario dicta sint, ut et si quid, surgente obscura et perplexa [Col. 1110A] quaestione de praescientia et praedestinatione divina, inconsideratius atque inconvenientius dictum est, non contentiose defendatur, nec synodali etiam auctoritate fulciendum putetur: sed potius agnita divina veritate, et recepta humiliter paterna auctoritate, velocius et attentius corrigatur.



CAPUT X. Censura capituli secundi.---De vera Christi gratia et libero arbitrio.

Sequitur secundum earumdem definitionum capitulum, cujus verba haec sunt:

»Libertatem arbitrii in primo homine perdidimus, quam per Christum Dominum nostrum recipimus, et habemus liberum arbitrium ad bonum, praeventum, et adjutum gratia: et habemus liberum [Col. 1110B] arbitrium ad malum, desertum gratia. Liberum autem habemus arbitrium, quia gratia liberatum, et gratia de corrupto sanatum.«


CENSURA.

Mirum est igitur, cur per hoc tam confuse et obtuse, ac decurtate de libero arbitrio definitum sit, cum Domino largiente abundent in Ecclesia ejus sanctorum atque orthodoxorum Patrum de hac replenissimae et clarissimae definitiones: in quibus nec addendum aliquid fuerat, nec subtrahendum, quia et quod fidei catholicae necessarium est, plenissime continent, et si quis inde subtrahatur, veritatis integritas violatur. E quibus paternis et ecclesiasticis definitionibus, exempli gratia, haec pauca proponimus.

1. (Ex Epist. Coelestini pap. c. 4.) In praevaricatione [Col. 1110C] Adae omnes homines [a 3Kb] naturalem possibilitatem et innocentiam perdidisse: et neminem de profundo illius ruinae per liberum arbitrium posse consurgere, nisi eum gratia Dei miserantis erexerit.

2. (Ibid., c. 7.) Quod nemo nisi per Christum libero bene utatur arbitrio.

3. (Ibid., c. 8). Quod omnia studia et omnia opera ac merita sanctorum ad Dei gloriam laudemque referenda sint, quia nemo aliunde ei placeat, nisi ex eo quod ipse donaverit.

[Col. 1111A] 4. (Ibid., c. 9.) Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium omnisque motus bonae voluntatis ex Deo sit: quia per illum aliquid boni possumus, sine quo nihil possumus.

5. (Ibid., c. 12.) Omnium studiorum omniumque virtutum, quibus ab initio fidei ad Dominum tenditur, Deum profitemur auctorem; et non dubitamus ab ipsius gratia omnia hominis merita praeveniri per quem fit ut aliquid boni et velle incipiamus et facere. Quo utique auxilio et misericordia Dei non aufertur liberum arbitrium, sed liberatur, ut de tenebroso lucidum, de pravo rectum, de languido sanum, de imprudente sit providum. Tanta enim est erga omnes homines bonitas Dei, ut nostra velit esse merita [Col. 1111B] quae sunt ipsius dona: et pro his quae largitus est, aeterna praemia sit donaturus. Agit quippe in nobis, ut quod vult, et velimus, et agamus.

6. (Ex Augustini epist. 107.) Fatemur gratiam Dei et adjutorium etiam ad singulos actus dari; namque non dari secundum merita nostra, ut vera sit gratia, id est gratis data, per ejus misericordiam qui dixit: »Miserebor cui misertus ero (Rom. IX, 15).« Et: »Misericordiam praestabo, cui misericors fuero (Exod. LIII, 19).«

7. Fatemur esse liberum arbitrium etiamsi divino indiget adjutorio.

8. (Ex Concil. Arausic. can. 13.) Arbitrium voluntatis in primo homine infirmatum, nisi per gratiam baptismi non potest reparari.

[Col. 1111C] 9. Arbitrium voluntatis tunc est vere liberum, cum vitiis peccatisque non servit. Tale datum est a Deo, utique homini primo: quod amissum, nisi a quo potuit dari, non potuit reddi. Unde Veritas dicit: »Si vos Filius liberaverit, vere liberi eritis (Joan. VIII, 36).«

Ecce sanctissimi Patres non negant liberum arbitrium esse in hominibus, sed docent in praevaricatione Adae naturalem possibilitatem et innocentiam perdidisse.

Non negant liberum humani generis arbitrium, sed docent quod nemo nisi per Christum libero bene utatur arbitrio: non negant liberum arbitrium, sed docent quod ita Deus in ipso libero operetur arbitrio ut sancta cogitatio, pium consilium, omnisque [Col. 1111D] motus bonae voluntatis ex Deo sit.

Non negant liberum arbitrium, sed docent, quod auxilio et munere Dei non aufertur liberum arbitrium, sed liberatur; ut de tenebroso lucidum, de pravo rectum, de languido sanum, de imprudente sit providum.

Non negant liberum arbitrium, sed docent quod in primo homine infirmatum, nisi per gratiam baptismi non potest reparari.

Non negant liberum arbitrium, sed docent tunc esse vere liberum, cum vitiis peccatisque non servit; docent tale datum esse a Deo. Docent quod amissum, nisi a quo potuit dari, non potuit reddi. Unde Veritas dicit: »Si vos Filius liberaverit, vere liberi eritis.«

[Col. 1112A] Cum haec ita sint, et liberum arbitrium omnibus inesse hominibus negari nullatenus debeat, ne tantam multitudinem hominum infidelium, quae exstitit ab initio saeculi usque ad adventum Christi, et nunc adhuc existit, et existet usque ad consummationem mundi, excusatos faciamus, quod videlicet non habuerint vel habeant arbitrii libertatem quam in Adam perdiderint, et ideo nec juste culpentur in malis, quae agunt, nec pro eisdem malis juste in divino judicio condemnandi sunt. Contra hunc namque errorem et vanam excusationem B. Augustinus veritatem fidei defendens, ita dicit: [Primo enim Dominus Jesus, sicut scriptum est in Evangelio Joannis apostoli, non venit ut judicaret mundum, sed ut salvaretur mundus per ipsum (Joan. III, 17). Postea [Col. 1112B] vero, sicut scribit apostolus Paulus, »Judicabit Deus mundum quando venturus est (Rom. III, 6),« sicut tota Ecclesia in Symbolo confitetur »Judicare vivos et mortuos.« Si ergo non est Dei gratia, quomodo salvat mundum? et si non est liberum arbitrium, quomodo judicat mundum?]

Cum ergo liberum arbitrium habeat totus mundus, et ideo Deus juste judicet mundum, quomodo in hac nova definitione dictum est: »Quod libertatem arbitrii in primo homine perdidimus.« Sancti Patres dicunt liberum arbitrium in praevaricatione Adae infirmatum, dicunt naturalem possibilitatem et innocentiam perdidisse. Dicunt quod eo, id est libero arbitrio, nemo bene utatur sine Christo. Dicunt liberum esse arbitrium, etiamsi divino indigeat [Col. 1112C] adjutorio.



CAPUT XI. Quid possit liberum arbitrium per se. Quod non possit liberum arbitrium sine gratia.

Habent itaque omnes homines, etiam qui alieni sunt a Christo, liberum arbitrium; sed tale quale isti Patres ostendunt, id est in praevaricatione Adae infirmatum, naturali possibilitate et innocentia spoliatum, sine Christo nulli bono usui aptum. Habent omnes homines naturaliter mentem rationalem et intellectualem, qua possint discernere ac dijudicare, cum ad rationales annos venerint, inter bona et mala, inter justa et injusta. Habent etiam naturaliter insitum arbitrium voluntatis ut eodem arbitrio possint [Col. 1112D] velle mala, possint velle etiam quaedam bona: sed humana affectione ad humanam societatem atque honestatem pertinentia. Quae eadem humana affectione, vel propter aliqua temporalia commoda appetuntur, vel propter ipsam solummodo vitae honestatem. Sed hujusmodi humana bona, quae humana affectione potest velle, potest etiam nonnunquam agere humana natura: cum propter temporalia bona appetuntur, sine dubio cupiditates sunt; cum propter solam vitae honestatem, sine dubio inflata et elata sunt. Tamen potest ea discernere, potest etiam velle, potest etiam habere, inquantum naturali bono adjuvatur, et Dei dispositione permittitur humana natura. Talia namque bona et in caeteris videri solent hominibus, [Col. 1113A] et maxime in multis philosophis gentium, et in magnis viris, qui in republica praeclari exstiterunt, etiam mirabiliter commendat, et laudat historia.

De qua vita humana juxta humanam affectionem et consuetudinem, velut bona et laudabili B. Augustinus in tractatibus Evangelii secundum Joannem sic aperte commemorat, dicens (tract. 40): [Multi enim sunt, qui secundum quamdam vitae hujus consuetudinem dicuntur boni homines, boni viri, bonae feminae, innocentes, et quasi observantes ea quae in lege praecepta sunt; deferentes honorem parentibus suis, non moechantes, non homicidium perpetrantes, non furtum facientes, non falsum adversus quemquam testimonium perhibentes, et caetera quae in lege mandata sunt velut observant, et Christiani non [Col. 1113B] sunt. Quid ergo ista omnia quae faciunt, nesciunt ad quem finem referant, inaniter faciunt. Dicant ergo pagani: Bene vivimus. Si per ostium non intrant, quid eis prodest unde gloriantur? Ad hoc debet enim cuique prodesse bene vivere, ut detur illi semper vivere: nam cui non datur semper vivere, quid prodest bene vivere? Quia nec bene vivere dicendi sunt, qui finem bene vivendi, vel caecitate nesciunt, vel inflatione contemnunt. Non est autem cuiquam spes vera, et certa semper vivendi, nisi agnoscat vitam, quod est Christus, et per januam intret in ovile. Fuerunt quidam philosophi de virtutibus et vitiis subtilia multa tractantes, dividentes, definientes, qui etiam dicere auderent hominibus: Nos sequimini, sectam nostram tenete, si vultis beate vivere; [Col. 1113C] sed non intrarant per ostium: perdere volebant, etc.]

In talibus igitur bonis et viget, et excellit humanae voluntatis arbitrium, in quantum, ut dictum est, naturali bono adjuvatur. Sed ut ipsum voluntatis arbitrium divina affectione divina bona amet, intelligat, recipiat, exerceat, et perseveranter teneat, non propter aliqua temporalia commoda, sed propter praemia aeterna; nec propter solam vitae praesentis honestatem, sed propter solam vitae aeternae beatitudinem: ut haec (inquam) arbitrium voluntatis humanae possit velle, possit agnoscere, possit accipere, possit habere, nullatenus valet nisi divinae inspirationis gratia incitetur, illuminetur et adjuvetur, ac velut ex mortuis ad vitam resuscitetur: quia et revera illa humana vita humana affectione acta, hominibus [Col. 1113D] videri potest quasi vita, sed Deo mortua est. Hac ratione et bonum liberi arbitrii in hominibus agnoscitur, et Dei gratia omnimodis necessaria declaratur, per quam humana natura merito antiquae praevaricationis infirmata, per fidem Christi regenerata atque innovata, et ad honorem sui reformata principii, recipiat possibilitatem et innocentiam, quam in Adam perdidit, et per Christum libero bene uti incipiat arbitrio: ut ejus gratia possit in eo esse sancta cogitatio, pium consilium, omnisque motus bonae voluntatis, sicque efficiatur humanae voluntatis arbitrium non ablatum sed liberatum; et de tenebroso lucidum, de pravo rectum, de languido sanum, de imprudente providum. Quod tanto magis [Col. 1114A] per Christum in nobis fit liberum, quanto minus vitiis peccatisque servierit. Tunc autem erit vere et plene liberum, quando jam perfecte liberatum, in vitae aeternae beatitudine nullis serviet vitiis et peccatis. Sicque illa Domini benigna promissio qua ait: »Si vos Filius liberaverit, vere liberi eritis (Joan. VIII, 36);« hic inchoatur in innovatione fidelium, ibi perficietur in incorruptione regnantium.

Si ergo propterea dictum est in hac definitione, »Libertatem arbitrii in primo homine perdidimus,« [quasi post illius hominis transgressionem, nullum in hominibus remanserit liberum arbitrium, apparet quod non sit consonum veritati: quia si nullum est humani generis liberum arbitrium, quomodo »judicabit Deus mundum? (Rom. III.)« Si autem propterea [Col. 1114B] dictum est, quia naturalem possibilitatem et virtutem liberi arbitrii, qualis in illo primo homine condita est, merito illius praevaricationis amisimus, cavendum est omnino, ne hoc quod de amissa ejusdem arbitrii libertate subjungitur: »Quam per Christum Dominum nostrum recepimus,«] ita sit dictum, quasi ex quo in Christo regenerati sumus, talem statum, et virtutem liberi arbitrii receperimus: ut exinde in praesenti vita tales esse possimus, qualis ille homo erat ante peccatum; ut sicut ipse vivebat in paradiso absque ullo peccato, ita et fideles regenerati in Christo absque peccato vivant in mundo: quod manifeste non pertinet ad statum praesentis vitae, sed ad felicitatem vitae aeternae. Nam in hac vita »si dixerimus, quia peccatum non habemus, nos [Col. 1114C] ipsos seducimus, et veritas in nobis non est (Joan. I, 8).« Et sicut alia Scriptura ait: »Non est homo justus super terram qui faciat bonum, et non peccet (Eccli. VII, 2).« Unde et Psalmista ad Dominum dicit: »Non justificabitur in conspectu tuo omnis vivens (Psal. CXLII, 2).« Et quotidie in Dominica oratione dicere jubemur: »Dimitte nobis debita nostra, sicut et nos dimittimus debitoribus nostris (Matth. VI, 12).«

Cavendum est igitur, ut jam diximus, ne sub tali praedicatione gratiae Christi, qua eam, quam in Adam perdidimus, jam recepisse dicimur libertatem arbitrii, impietas subrepat erroris Pelagiani, ut sicut ille asseruit, sola virtute liberi arbitrii credatur homo esse posse absque peccato, maxime cum et in [Col. 1114D] primo capitulo istarum definitionum, ita in primo illo homine liberum arbitrium definiatur, ut omnino Dei gratia taceatur. Quod si simpliciter tantummodo dictum est, ut propter inchoationem gratiae, quam in regeneratione percipimus, jam libertatem arbitrii, quam in Adam perdidisse dicimur, recepisse videamur, cum tamen ejus plenitudo atque perfectio in futura vita fideliter exspectanda credatur, quid necesse fuit tanta ambiguitate, et confusione verborum clarissimam obscurare veritatem: cum possent ex praefatorum Patrum definitionibus, vel unum, vel aliqua capitula assumi et poni, quibus et arbitrii libertas, et Dei gratia plenius ac manifestius commendarentur.



CAPUT XII. Item de secundo capitulo.---Ad fidem et alios bonos actus gratia est necessaria.
[Col. 1115A]

Jam quanta absurditas est in eo quod sequitur, ut postquam dictum est: »Libertatem arbitrii in primo homine perdidimus, quam per Christum Dominum nostrum recepimus,« statim subjungeretur, »et habemus liberum arbitrium ad bonum, praeventum et adjutum gratia; et habemus liberum arbitrium ad malum desertum gratia.« Quasi postquam per gratiam Christi Domini regenerati sumus, tunc coeperimus habere, sicut liberum arbitrium ad bonum, ita et liberum arbitrium ad malum: quasi ex illa regeneratione cum gratia praevenimur et adjuvamur, habeamus [Col. 1115B] liberum arbitrium ad bonum, et cum eadem deserimur gratia, habeamus liberum arbitrium ad malum. Quae hic ratio et consequentia sensus inveniri potest? Nunquid ante illam regenerationem nullum omnino liberum habebamus arbitrium, nec ad bonum, nec ad malum? Nunquid illius regenerationis gratia hoc egit in nobis, ut exinde acciperemus sicut ad bonum, ita etiam ad malum liberum arbitrium? Jam illud quod in eadem definitione ponitur: »Liberum arbitrium ad bonum, praeventum et adjutum gratia, et liberum arbitrium ad malum, desertum gratia,« quomodo intelligi potest? Si enim quando regenerati sumus in baptismo, tunc libertatem arbitrii in Adam perditam, in Christo recepimus, nunquid tunc tantum praevenit, et adjuvit nos Dei gratia: [Col. 1115C] aut eadem Dei gratia, sicut semel nos adjuvit ut efficeremur liberi ad bonum, ita semel nos deserit, ut efficiamur liberi ad malum? Quae est ita, tam obscura et ambigua, ac pene nulla gratiae praedicatio? Nonne melius erat, ut praefatorum Patrum sententiae quae de hac re plenissime et clarissime definiunt, assumerentur, vel eorum verbis ista definitio contexeretur; et aperte ibi esset positum, qualiter nos praeveniat et adjuvet haec Dei gratia, id est utrum semel nobis in baptismate tanta tribuatur, quae ad totum tempus vitae nostrae sufficiat, an quotidie imploranda et accipienda sit; et utrum ea ad aliqua bona, an ad omnia indigeamus? Certe nihil horum in hac definitione apparet; et ideo melius fuerat tacere, quam de re tanta tam inepte et inutiliter [Col. 1115D] loqui.

Indigemus namque gratia Dei, non solum ad opus bonum, sicut in hoc capitulo definitur, sed etiam ad ipsum initium fidei, sine qua non possumus accedere ad regenerationis sacramentum; sicut Apostolus dicit de seipso: »Misecordiam consecutus sum, ut fidelis essem (I Cor. VII, 25).« Et fidelibus loquitur: »Quia vobis donatum est pro Christo, non solum ut in eum credatis (Phil. I, 29), etc. Et alibi ait: »Aspicientes in auctorem fidei, et consummatorem Jesum, indigemus gratia Dei in ipso regenerationis lavacro (Hebr. XII, 2):« quia sine illa nec indulgentiam peccatorum consequi, nec filii Dei fieri valemus; dicente eodem [Col. 1116A] Apostolo: »Non ex operibus justitiae, quae fecimus nos, sed secundum suam misericordiam, salvos nos fecit per lavacrum regenerationis et renovationis Spiritus sancti (Tit. III, 3).« Indigemus gratia Dei ad omnia et singula bona per singulos dies, dicente Psalmista: »In quacunque die invocavero te, exaudi me (Psal. CI, 3).« Et iterum: »In quacunque die tribulor, inclina ad me aurem tuam (Ibid.).« Quam gratiam quotidianam et assiduam Dominus noster Ecclesiae suae promittere dignatus est, dicens. »Ecce ego vobiscum sum omnibus diebus usque ad consummationem saeculi (Matth. XXVIII, 20).« Indigemus ea ad excitandam in nobis bonam voluntatem, sicut Apostolus dicit: »Gratias autem Deo, qui dedit eamdem sollicitudinem in corde Titi (II [Col. 1116B] Cor. VIII, 16).« Et B. David orat pro populo, quem devote et alacriter Deo dona offerentem videbat, ut eamdem bonam voluntatem, quam dederat in eis Deus, conservaret, dicens: »Dominus Deus Abraham, et Isaac, et Israel Patris nostri, custodi in sempiternum hanc voluntatem cordis eorum, et semper in venerationem tui mens ista permaneat (I Par. XXIX, 18).« Indigemus gratia Dei ad bona et salubria loquenda, sicut ipse Dominus in Evangelio dicit: »Non enim vos estis qui loquimini, sed Spiritus Patris vestri qui loquitur in vobis (Matth. X, 20).« Qui etiam alibi promittit: »Aperi os tuum, et ego adimplebo illud (Psal. LXXX, 11).« Indigemus Dei gratia ad omnes vias operum bonorum. Paulus Apostolus optare se dicit, ubi ait: »Nam et [Col. 1116C] qui sumus in tabernaculo ingemiscimus gravati in eo quod nolumus exspoliari, sed supervestiri, ut absorbeatur quod est mortale a vita (II Cor. V, 4).«

(Hic plurima desunt, scilicet magna pars Censurae hujus secundi capituli, et maxima pars censurae tertii cap. quod sequitur.)


DE TERTIO CAPITULO.

»Deus omnipotens omnes homines sine exceptione vult salvos fieri, licet non omnes salventur. Quod autem quidam salvantur, salvantis est donum; quod autem quidam pereunt, pereuntium est meritum.«


CENSURAE CONCLUSIO.

. . . . . . . Cum ergo hae duae opiniones in praefato libello [Col. 1116D] (de tribus Epistolis) de hac re propositae et expositae fuissent, subjunctum est protinus valde utiliter, et dictum: »Quolibet quis acquiescat modo, non est haereticum nisi contentione haereticum fiat.« Similem quoque sententiam B. papa Coelestinus de quibusdam profundioribus quaestionibus in Decretis suis posuit, dicens de eis (Epist. ad Episc. Gall.): Quae sicut non audemus contemnere, ita non necesse habemus astruere. Sit ergo inter nos etiam de hac re istiusmodi pia cautela et moderatio, quatenus et sanctis Patribus servetur honor, et quolibet quis acquiescat modo ex illis sensibus, qui de hac sententia ab eis positi sunt, non judicemus esse haereticum; sed potius vitemus contentionis [Col. 1117A] malum, per quod etiam de pacificis et ecclesiasticis sensibus potest qui contentiosus esse voluerit, haereticum efficere quod sentit. Itaque in rebus talibus cohibeamus nos ipsos salubri moderatione, ut nec contemnere audeamus, nec quasi necessario affirmare conemur, memores semper illius apostolicae sententiae: »Si quis autem videtur contentiosus esse, nos talem consuetudinem non habemus, neque Ecclesia Dei (I Cor. XI, 16).« Legamus ergo pacifice, et quantum Dominus donat intelligamus dogmata ecclesiasticorum virorum, nec pro aliis doctoribus adversus alios litigemus; quia et ipsi inter se pacifici. »Unusquisque in suo sensu abundaverunt (Rom. XIV, 5);« alius quidem sic, alius vero sic, exspectantes fideliter atque humiliter quod Apostolus [Col. 1117B] promittit, dicens: »Et si quid aliter sapitis, hoc quoque vobis Deus revelabit (Phil. III, 15).« Nam qui non tranquille et pacifice moderatur quod sentit, sed statim paratus est ad contentiones, dissensiones et scandala, etiamsi non habeat haereticum sensum certissime habet haereticum animum.

Quam pietatis moderationem si etiam isti boni viri, qui hanc novam definitionem statuerunt, servare voluissent, melius hanc rem silentio praeteriissent; et unicuique de ea secundum fidem suam et auctoritatem, cui magis acquiescendum putaret, sentiendum permitterent, finitoque inter eos tam longae et perniciosae contentionis jurgio, pax et unitas Christi Ecclesiae reformaretur. Ecce enim aliquis sentiat et dicat, sicut etiam antiquitus, et sensum [Col. 1117C] est, et dictum: Non dixit Apostolus universaliter et generaliter, et ut isti addiderunt sine exceptione, »Qui vult omnes homines salvos fieri (I Tim. II, 4),« sed specialiter ad eos retulit, de quibus supra dixerat, »pro omnibus hominibus, pro regibus, et his qui in sublimitate sunt (Ibid., 2);« ut quod dixit »omnes« omnia genera hominum intelligi voluerit, omnium scilicet gentium, sexuum, conditionum, ordinum, dignitatum. Quid habet haec intelligentia inconsequens aut contrarium veritati? Item alius dicat et sentiat, sicut etiam a quibusdam majoribus dictum, et sensum reperitur: Apostolus, cum superius orari jussisset »pro omnibus hominibus, pro regibus et his qui in sublimitate sunt,« post illa omnia generaliter de universo genere humano [Col. 1117D] subjunxit: »Qui vult omnes homines salvos fieri.« Quid habet mali aut periculi etiam ista intelligentia? Neque enim qui ita sentit putat voluntati Dei qua »vult omnes homines salvos fieri,« aliquem resistere et contraire, ut non possit implere quod velit; et ambo sibi et iste videlicet et ille, licet diversa sentientes, fideliter atque unanimiter concordant. Quod quolibet modo dixerit Apostolus de Deo, »Qui vult omnes homines salvos fieri« tamen nullus hominum, nisi gratuita ejus misericordia salvetur, nullus nisi justo ejus judicio perire permittatur. Certe illud in hac quaestione manifestum est, quod etiamsi generaliter, et indifferenter »omnes homines Deus vult salvos fieri,« in aliorum tamen cordibus benignitate [Col. 1118A] misericordiae suae ipse operatur eamdem bonam voluntatem suam, ut et ipsi salvari velint, atque salventur. Qualibus et Apostolus dicit, »Cum timore et tremore vestram salutem operamini: Deus est enim, qui operatur in vobis, et velle, et perficere pro bona voluntate (Phil. II, 12, 13).« In aliorum autem cordibus severitate justi et occulti judicii sui non operatur hanc salutarem voluntatem, sed dimittit eos suo arbitrio: ut quia noluerunt credere, justa ultione damnentur. Et hoc quidem de illis dici potest, qui verbum Evangelii audierunt, sed duritia incredulitatis suae recipere noluerunt.

Quid vero dicendum est de tanta multitudine impiorum, qui fuerunt ab exordio mundi usque ad adventum Christi. Et adhuc non negandi sunt esse in [Col. 1118B] extremis partibus orbis terrae, ad quos nullus unquam praedicator accessit, nullum unquam verbum fidei audierunt, qui utique nullatenus potuerunt »credere ei quem non audierunt, neque audire sine praedicante (Rom. X, 14, 15),« ne praedicatorem recipere, qui nullus ad eos missus est: nunquid et tales propterea damnabuntur, quia non crediderunt quod nunquam audire potuerunt? Et tamen omnino damnabuntur pro aliis peccatis suis, et principaliter pro illo primo et originali peccato, »in quo omnes peccaverunt (Rom. V, 12),« quia non frustra scriptum est: »Effunde iram tuam in gentes, quae te non noverunt; et in regna, quae nomen tuum non invocaverunt (Psal. LXXVIII, 6).« Et Apostolus dicit: »Dantis vindictam in flammam ignis his, qui non noverunt [Col. 1118C] Dominum (II Thess. I, 8).« Si quis de talibus interroget, quid in eis egerit voluntas Dei, »qui omnes homines vult salvos fieri, et ad agnitionem veritatis venire,« quid respondebitur? Nonne homo cautus et pius magis eliget tacere, aut certe cum Propheta et Apostolo exclamare: »Judicia tua abyssus multa (Psal. XXXV, 7);« et: »O profundum divitiarum sapientiae et scientiae Dei. Quam incomprehensibilia sunt judicia ejus et, investigabiles viae ejus (Rom. XI, 33).« De hoc ergo capitulo iste sit finis.



CAPUT XIII. Sequitur definitio quarta, quae et ultima est, ita se habens.

[Col. 1118D] »Christus Jesus Dominus noster, sicut nullus homo est, fuit, vel erit, cujus natura in illo assumpta non fuerit, ita nullus est, fuit vel erit homo, pro quo passus non fuerit, licet non omnes passionis ejus mysterio redimantur. Quod autem non omnes passionis ejus mysterio redimantur, non respicit ad magnitudinem, et pretii copiositatem, sed ad infidelium, et ad non credentium« ea fide »quae per dilectionem operatur (Gal. V, 6),«---»respicit partem, quia poculum humanae salutis, quod confectum est infirmitate nostra et virtute divina, habet quidem in se, ut omnibus prosit; sed, si non bibitur, non medetur.«


[Col. 1119A] CENSURA. Christus non ex necessitate incarnatus.

Et in hac nova et inusitata definitione tres nobis quaestiones proponuntur:

Prima, quod dicitur: »Quia nullus homo est, fuit, vel erit, cujus natura in Christo assumpta non fuerit.«

Secunda, quod affirmatur: »Quod nullus est, fuit, vel erit homo, pro quo Christus passus non fuerit, licet non omnes passionis ejus mysterio redimantur.«

Tertia, quod adjungitur, »Quia ejusdem passionis ejus mysterio redimantur.« Non solum infideles, sed neque ipsi fideles, »nisi illi soli, qui eam fidem habent, quae per dilectionem operatur.«

[Col. 1119B] De prima ergo quaestione hoc nobis credendum et tenendum videtur, quia susceptio illa naturae humanae in Christo non fuit ex necessitate originis, sed ex potestate, et gratia, et misericordia, et dignatione suscipientis. Caeteri namque homines, non ex sua voluntate et potestate, sed ex Dei judicio et dispositione, originali necessitate et conditione nascuntur; »Dominus autem Jesus Christus, qui propter nos homines, et propter nostram salutem descendit de coelis, et incarnatus est de Spiritu sancto ex Maria virgine,« non necessitate et conditione humanae originis, sed potestate et misericordia suae voluntatis »Homo factus est.« Unde et B. evangelista Matthaeus, cum seriem genealogiae ejus »ab Abraham usque ad David, et a David usque ad transmigrationem [Col. 1119C] Babyloniae, et a transmigratione Babyloniae usque ad ipsius nativitatem« describeret (Matth. I), caeteras omnes generationes naturali cursu et conditione humanae procurationis ac propagationis digessit, dicens: »Abraham genuit Isaac, Isaac genuit Jacob, Jacob genuit Judam et fratres ejus,« et caetera similiter. Cum venisset autem ad unicam et singularem nativitatem Christi, discrevit eam mirabiliter a caeteris omnibus, et ait: »Christi autem generatio sic erat,« hoc est non sicut priores generationes naturali cursu, et conditione currentes, ac sibi invicem succedentes, sed singulari potestate, et virtute, et gratia excellens. Et statim ejusdem generationis specialem modum qualiter sit facta subjunxit, dicens: »Cum esset desponsata mater ejus [Col. 1119D] Maria Joseph, antequam convenirent, inventa est in utero habens de Spiritu sancto.« Quod et angelus postea ad Joseph loquens commendat, et dicit: »Quod enim in ea natum est, de Spiritu sancto est.« Et adhibito prophetico testimonio docens eum cujus potestatis et virtutis esset, qui nascebatur, videlicet quod verus Emmanuel Deus in homine adveniret, ait: »Hoc autem factum est, ut adimpleretur quod dictum est,« per Isaiam prophetam: »Ecce virgo in utero habebit, et pariet filium, et vocabunt nomen ejus Emmanuel, quod est interpretatum nobiscum Deus (Isa. VII, 14).«

Quia ergo ista tam divina, et tam singularis generatio hominis Christi non aliqua naturali necessitate, [Col. 1120A] sed sola ejus potestate, et gratia, et misericordia facta est, sic per omnes illas generationes veraciter caro ejus descendit, sic ex eis veraciter natus verus homo factus est, ut quod ei placuit, miserando et sanando, ac redimendo inde assumeret; quod autem non placuit, reprobaret. Sicut admirabili potentia et veritatem naturae humanae assumpsit, et ejusdem naturae, vitium non assumpsit, ut illam suscipiendo salvaret, et illud non suscipiendo damnaret: ita in illo ineffabili incarnationis suae mysterio electos suos, propter quos redimendos et justificandos ac salvandos advenerat, misericorditer suscepit: quos autem indignos illa misericordia et redemptione judicavit, alienos ab illa mirabili susceptione dereliquit. Denique in illis generationibus, unde caro ejus exorta [Col. 1120B] est, et Abraham et David ponuntur; et Achaz et Manasses pariter annumerantur: et tamen speciali gratia »semen Abrahae« dicitur, Domino ei promittente: »Quia in semine tuo benedicentur omnes gentes terrae (Gen. XXII, 18).« Similiter et »semen David,« dicente Apostolo: »Qui factus est ex semine David secundum carnem (Rom. I, 3).« Dicitur etiam »filius David et filius Abraham,« testante Evangelista: »Liber generationis Jesu Christi filii David, filii Abraham.« Aliquorum autem impiorum, et in sua impietate perditorum filius nequaquam legitur; licet caro ejus non solum ex justis, sed etiam ex peccatoribus veraciter fuerit assumpta. De quo Apostolus dicit »quia Christus Jesus venit in hunc mundum peccatores salvos facere (I Tim. II, 15).«

[Col. 1120C] Manifeste ergo constat, quia susceptio illa redemptio fuit, ut qui suscepti sunt, sint et redempti, et qui redempti ipsi suscepti. Unde et fideles in Christo sunt, et Christus in illis. Infideles non sunt in Christo, nec in eis Christus. Solis fidelibus dicit, quos sibi per sacramentum verae Incarnationis, et gratiam redemptionis univit: »Manete in me, et ego in vobis. Sicut palmes non potest ferre a se fructum, nisi manserit in vite, sic nec vos, nisi in me manseritis. Ego sum vitis, vos palmites. Qui manet in me, et ego in eo, hic fert fructum multum (Joan. XV, 4, 5).« Item de solis fidelibus dicit: »Qui manducat carnem meam, et bibit sanguinem meum in me manet, et ego in eo (Joan. VI, 52).« Apostolus quoque de Christo et fidelibus, de eo qui sanctificat, et qui [Col. 1120D] sanctificantur, et de verae Incarnationis ejus mysterio, quam ex Adam veraciter traxit, et per quam credentibus naturaliter uniri dignatus est, dicit: »Qui enim sanctificat et qui sanctificantur, ex uno omnes (Hebr. II, 11).« Propter quam causam non confunditur fratres eos vocare, dicens: »Narrabo nomen tuum fratribus meis (Psal. XXI, 23),« etc. Quos ergo suscepit, ipsos et »sanctificavit,« ipsos et »fratres« suos fecit, »ut sit ipse primogenitus in multis fratribus (Rom. VIII, 29).« Nam si diligenter consideretur, nescimus si etiam de quolibet homine convenienter dici possit, quod omnium hominum naturam nascendo assumpserit. Cum enim natus est, assumpsit utique naturam parentum, de [Col. 1121A] quibus est genitus. Assumpsit naturam progenitorum, de quorum stirpe est propagatus. Assumpsit naturam primi hominis, unde totius humani generis origo processit.

Secundum hoc ergo utcunque dici potest, quilibet homo nascens omnium hominum suscepisse naturam, quia ex illo originem trahit, ex quo omnium natura principium sumpsit. De quo primo homine Adam etiam Dominus noster Jesus Christus verissime carnis substantiam traxit. Unde et ab Apostolo »secundus Adam« dicitur. Et seipsum »filium Adam,« hoc est »filium hominis« assidue commendat (I Cor. XV, 45, 47). Et Lucas evangelista per Septuaginta et septem generationes ab ipso Christo usque Adam ascendens, veram ex illo incarnationem [Col. 1121B] ejus fideliter demonstrat. Quia ergo mysterii, et redemptionis, et pietatis fuit illa in Christo naturae humanae susceptio, idcirco in illo sacratissimo die natalis ejus ex Virgine inter ipsa sacrae oblationis mysteria orat Ecclesia, dicens: »Ut tua gratia largiente per haec sacrosancta commercia in illius inveniamur forma, in quo tecum est nostra substantia.« Et praecedenti die, cum sacrae vigiliae celebrantur, ita incipit oratio: »Deus qui nos redemptionis nostrae annua exspectatione laetificas.« Itemque ipso Dominicae Nativitatis die: »Concede, quaesumus, omnipotens Deus, ut nos Unigeniti tui nova per carnem nativitas liberet, quos sub peccati jugo vetusta servitus tenet.« Et super oblationem: »Oblata, Domine, munera nova Unigeniti tui nativitate [Col. 1121C] sanctifica, nosque a peccatorum nostrorum maculis emunda.« Et in conclusione missarum: »Hujus nos, Domine, sacramenti semper novitas natalis instauret, cujus nativitas singularis humanam depulit vetustatem.«

Hanc gratiam Dominicae incarnationis, quod est vere mysterium nostrae redemptionis, beatus Gregorius pie commendans ait quodam loco in expositione libri Job: [Interpellat autem pro nobis Dominus, non voce sed miseratione, quia quod damnari in electis noluit, suscipiendo servavit.] Similiter et B. Hilarius exponens illa verba Domini quibus ait: »Qui manducat meam carnem et bibit sanguinem meum, in me manet, et ego in eo (Joan. VI, 57),« idipsum diligenter commendat, dicens: [Non enim [Col. 1121D] quis in eo erit, nisi in quo ipse fuerit; ejus tantum in se assumptam habens carnem qui suam sumpserit.] Sed et B. Leo mirabiliter hoc mysterium exponit atque commendat, ita dicens: [Nascens itaque Dominus Jesus Christus homo verus, qui nunquam esse destitit Deus verus, novae creaturae in se fecit exordium: et in ortus sui forma dedit humano generi speciale principium; et ita se nobis, nosque inseruit sibi, ut Dei ad humana descensio, fieret hominis ad divina provectio.] Et alibi: [Terra enim carnis humanae, quae in primo fuerat praevaricatore maledicta, in hoc solo B. Virginis partu germen edidit benedictum, et a vitio suae stirpis alienum, cujus specialem originem in regeneratione consequimur. [Col. 1122A] »Et omni« homini renascenti »aqua baptismatis instar est uteri virginalis,« eodem sancto Spiritu replente fontem, qui replevit et virginem, ut peccatum, quod ibi vacuavit sacra conceptio, hic mystica tollat ablutio.]

Item alio loco: [Renovat nobis hodierna festivitas nati Jesu ex Maria virgine sacra primordia, et dum Salvatoris nostri adoramus ortum, invenimus nos nostrum celebrare principium. Generatio enim Christi origo est populi Christiani; et natalis capitis, natalis est corporis, habeant licet singuli quique vocatorum ordinem suum: et omnes Ecclesiae filii, temporum successione distincti, universa tamen summa fidelium, fonte orta baptismatis, sicut cum Christo in passione crucifixi, in resurrectione suscitati, [Col. 1122B] ascensione ad Patris dexteram collocati; nam cum ipso sumus in hac nativitate congeniti. Quidquid enim hominum in quacunque mundi parte credentium regeneratur in Christo, interciso originalis tramite vetustatis transit in novum hominem renascendo. Nec jam in propagine habetur carnalis patris, sed in germine Salvatoris. Qui ideo filius hominis est factus, ut nos filii Dei esse possimus: ut susceptus a Christo, Christumque suscipiens, non idem sit post lavacrum, qui ante baptismum fuit, sed corpus regenerati, corpus fiat crucifixi. »Haec commutatio dexterae est Excelsi (Psalm. LXXVI, 11).«] Et alio loco: [Non enim aliud agit participatio corporis et sanguinis Christi, quam, ut in quod sumimus, transeamus: et in quo commortui et consepulti [Col. 1122C] et conresuscitati sumus, ipsum per omnia, et spiritu, et carne gestemus.] Item alibi: [Nihil enim Redemptor noster non ad nostram salutem, aut egit aut pertulit; ut virtus, quae inerat capiti, inesset et corpori. Nam primum ipsa illa substantiae nostrae in deitate susceptio, qua »Verbum caro factum est, et habitavit in nobis (Joan. I, 14),« quem hominum misericordiae suae, nisi infidelem reliquit exsortem? Et qui non communis natura cum Christo est, si assumentem recipit, et eo spiritu est regeneratus, quo ille primogenitus.] Audiamus haec verba fidelissimorum et beatissimorum Patrum, et adjuvante Domino diligenter intelligamus atque teneamus; agnoscentes veraciter, quod illa humanae naturae in Christo susceptio infideles hujus misericordiae reliquit [Col. 1122D] exsortes. Et eis solis praestitit, ut habeant communem naturam cum Christo, qui assumentem recipiunt, et eo spiritu sunt regenerati, quo est ille progenitus. Cessetque ista supervacuitas, qua dicitur et definitur, »quod nullus hominum fuit, est, vel erit, cujus naturam ille non susceperit.« Quia sicut Apostolus docet »magnum est pietatis sacramentum, quod manifestatum est in carne, justificatum est in Spiritu,« etc., usque »assumptum est in gloria (I Tim. III, 16).« Haec de prima quaestione dicta sunt.



CAPUT XIV. An Christus passus sit pro omnibus qui ante ejus adventum mortui sunt.

De secunda vero, qua in illis capitulis definitum [Col. 1123A] est: »Quod nullus hominum fuit, est, vel erit, pro quo Christus passus non fuerit,« quid aliud respondere possumus, nisi ut primum ipsos, qui hoc definierunt, sedulo interrogemus, et admoneamus, ut vigilanter et fideliter pensare studeant, ne forte minus considerando quod dicendum erat, contra fidem et conscientiam suam talia dixerint et scripserint. Nam ut taceamus de his qui nunc sunt, vel adhuc usque ad finem saeculi futuri sunt, in quibus utique et Antichristus erit, certe de illa innumerabili multitudine impiorum, qui fuerunt ab initio mundi usque ad adventum Christi et in sua impietate mortui, in aeternis poenis sunt condemnati; nec ipsos, qui haec dixerunt, credere putamus, quod pro eis in sua impietate mortuis, et aeterno jam judicio condemnatis Dominus [Col. 1123B] passus esse credendus sit. Si enim pro eis passus esse creditur, cur non etiam pro diabolo et angelis ejus similiter passus esse credatur? Quia sicut de eisdem refugis et immundis spiritibus scriptum est, »quod Deus angelis peccantibus non pepercit, sed rudentibus inferi detractos sub caligine tradidit in judicium cruciandos reservari (II Petr. II, 4).« Et idcirco verissime creduntur irrevocabili divino judicio ad poenas et interitum perpetuum praedestinati. Ita et illi homines impii in sua impietate mortui, eodem irrevocabili divino judicio jam erant poenis perpetuis condemnati.

Sicut ergo pro illis impiis, et damnatis angelis nullatenus Dominus Jesus Christus dicendus est passus: ita pro istis impiis et damnatis hominibus [Col. 1123C] absit omnino ut passus esse credatur; quia hoc nimis est contrarium divinae veritati, nimis adversum catholicae fidei, quae indubitanter credit et docet quod Dominus noster suam passionem et mortem, atque ad inferos descensionem illis solis jam defunctis, et quamvis apud inferos, tamen in locis tranquillitatis et lucis constitutis exhibuit, qui in fide futuri adventus ejus ac redemptionis, et in hoc saeculo vix erant, et illuc per mortem transierant, ubi etiam tempus implendae ac perficiendae ejusdem redemptionis suae per passionem et descensionem ad eos Domini pio desiderio exspectabant. De quibus et B. Joannes Baptista imminente jam sua passione et morte, quia et ipse unus erat ex talibus sollicite eumdem Dominum interrogabat per discipulos, dicens: [Col. 1123D] »Tu es qui venturus es, an alium exspectamus?« (Matth. XI, 3.) De talibus namque piis et beatis defunctis quales fuerunt ab initio mundi usque ad adventum Domini sancti patriarchae, et prophetae, et caeteri antiqui justi, qui ita crediderunt et praenuntiaverunt venturum, et humanum genus suo sanguine redempturum, sicut nunc eum omnis Ecclesia jam venisse credit et confitetur, etiam in libro Ecclesiastico ipsa Dei sapientia, qui est utique Dominus noster Jesus Christus promittit, dicens: »Penetrabo in inferiores partes terrae, et inspiciam omnes dormientes, et illuminabo omnes sperantes in Deo (Eccli. XXIV, 45).« Itemque alio loco de ejusdem descensione ad inferos, et eorum liberatione [Col. 1124A] a quibus exspectabatur illic, Scriptura dicit: »Recordatus est Dominus sanctus Israel mortuorum suorum olim dormientium in pulvere terrae.« Et »descendam ad eos ostendere illis salutare suum.« Unde et per Oseae prophetiam ipsi morti et inferno ita minabatur, dicens: »De manu mortis liberabo eos, de morte redimam eos: ero mors tua, o mors! morsus tuus ero, inferno (Ose. XIII, 14).«

Quod totum quomodo fideliter et catholice intelligendum sit, exponit mirifice B. Gregorius, ita dicens: [Quod ante passionem dixit, in resurrectione sua Dominus implevit: »Si exaltatus fuero a terra, omnia traham ad me (Joan. XII, 32).« Omnia enim traxit, qui de electis suis apud inferos nullum reliquit. Omnia abstulit utique electa. Neque etenim infideles [Col. 1124B] quosque et pro suis criminibus aeternis suppliciis deditos, ad veniam Dominus resurgendo reparavit; sed illos ex inferni claustris rapuit, quos in fide et actibus recognovit. Unde recte etiam per Oseam dicit: »Ero mors tua, o mors! ero morsus tuus, inferne.« Id namque quod occidimus, agimus ut penitus non sit. Ex eo enim quod mordemus partem abstrahimus, partemque relinquimus. Quia ergo in electis suis funditus occidit mortem, mors mortis exstitit; quia vero ex inferno partem abstulit, et partem reliquit, non occidit funditus, sed momordit infernum. Ait ergo: »Ero mors tua, o mors!« ac si aperte dicat, quia in electis meis te funditus perimo: »Ero morsus tuus, inferne,« quia sublatis eis te ex parte transfigo.] Haec fidelissimus doctor juxta fidei [Col. 1124C] catholicae regulam fidelissime tenenda, et sequenda proposuit. Unde cesset haec nova et inaudita definitio, imo nova et inaudita praesumptio, ut nullus hominum, etiam impiorum, et apud inferos irrevocabiliter damnatorum fuerit, pro quo Christus passus non sit; cum pro solis illis defunctis, ut jam dictum est, passionem sustinuerit, qui eum dum in corpore viverent, fideliter venturum, et mundum sua passione redempturum crediderunt. Hoc itaque est catholicum: hoc fidei Ecclesiae ab initio commenda tum: hoc divina et paterna auctoritate firmatum: et ideo abjiciatur procul fallax et inane commentum.

De caeteris vero hominibus qui ab ejus passione usque nunc fuerunt, aut sunt, aut usque in finem saeculi futuri sunt, »catholica fides tenet,« et Scripturae [Col. 1124D] sanctae veritas docet, quod pro omnibus credentibus, et per gratiam baptismi ex aqua et sancto Spiritu regeneratis, et Ecclesiae incorporatis vere Dominus et Salvator noster sit passus. Neque enim vere aliter baptizari potuerunt, nisi in morte ejus; nec vere a peccatis suis ablui, nisi in sanguine ejus, docente beato Paulo apostolo: »Quia quicunque in Christo baptizati sumus (Rom. VI, 3).« Et attestante beato Joanne in Apocalypsi: »Qui dilexit nos, et lavit nos a peccatis nostris in sanguine suo (Apoc. I, 5).« De his etiam, id est fidelibus suis in morte sua baptizatis, et in sanguine suo peccatorum ablutionem consecutis, dicit ipse Dominus et Salvator: »Sicut novit me Pater, et ego agnosco Patrem, et animam [Col. 1125A] meam pono pro ovibus meis (Joan. X, 15).« Pro istis dicit: »Et sicut Moyses exaltavit serpentem in deserto, ita exaltari oportet filium hominis, ut omnis qui credit in eum non pereat, sed habeat vitam (Joan. III, 14).« De istis dicit Apostolus: »Christus dilexit Ecclesiam, et seipsum tradidit pro ea, ut illam sanctificaret, mundans eam lavacro aquae in verbo (Eph. V, 25, 26).« Et quia sicut idem Apostolus testatur: »Non omnium est fides,« et »non omnes obediunt Evangelio (II Thess. III, 2).« Dicit iterum ipse Dominus: »Filius hominis non venit ministrari, sed ministrare, et dare animam suam redemptionem pro multis (Matth. XX, 28).« Unde etiam cum sacramentum corporis et sanguinis sui discipulis traderet, ait: »Accipite et comedite: Hoc [Col. 1125B] est enim corpus meum, quod pro vobis tradetur.« Et iterum: »Hic est sanguis meus Novi Testamenti qui pro vobis et pro multis effundetur in remissionem peccatorum (Matth. XXVI, 26, 28).«

Hos »multos« Apostolus dicit »omnes,« ubi ait: Unus enim Deus, unus et mediator Dei et hominum homo Christus Jesus, qui dedit semetipsum redemptionem pro omnibus (I Tim. II, 5). Et hos »omnes« iterum dicit »multos« ubi ait: »Et quemadmodum statutum est hominibus semel mori, post hoc autem judicium, sic et Christus semel oblatus est ad multorum exhaurienda peccata (Hebr. IX, 27, 28),« etc. Juxta quem locutionis modum etiam in Epistola ad Romanos dicit: »Igitur sicut per unius hominis delictum in omnes homines in condemnationem, sic [Col. 1125C] per unius justitiam in omnes homines in justificationem vitae. Sicut enim per inobedientiam unius hominis peccatores constituti sunt multi, ita et per obedientiam unius hominis, justi constituentur multi (Rom. V, 18, 19).« Manifeste enim quos in priori sententia dixit »omnes,« et »omnes,« hos in sequenti »multos,« et »multos.« Sed in condemnatione, quae per unum hominem ingressa est in omne genus humanum, ita recte intelliguntur »multi,« ut vere accipiantur »omnes;« quia nemo hominum ab illa alienus est, nisi per Christi gratiam liberetur: in justificatione autem vitae ita recte accipiuntur »omnes,« ut ipsi »omnes multi« intelligantur? Quia per obedientiam Christi, qua »factus est obediens usque ad mortem, mortem autem crucis (Phil. [Col. 1125D] I, 8),« non »omnes« utique indifferenter, sed »multi justificantur. Hanc itaque justificationem [Col. 1126A] per obedientiam mortis Christi et effusionem pretiosi sanguinis ejus etiam illi adipiscuntur, cum ad lavacrum regenerationis veniunt, quia eam postea suo vitio »in se irritam faciunt,« testante Apostolo ac dicente: »Quanto magis putatis deteriora mereri supplicia, qui Filium Dei conculcaverit, et sanguinem testamenti, in quo sanctificatus est, pollutum duxerit, et Spiritui gratiae contumeliam fecerit?« (Hebr. X, 29.) Et iterum. »Impossibile est enim eos, qui semel sunt illuminati, gustaverunt etiam donum coeleste, et participes sunt facti Spiritus sancti, gustaverunt nihilominus bonum Dei verbum, virtutesque saeculi venturi, et prolapsi sunt, renovari rursus ad poenitentiam (Hebr. VI, 4-6).«

[Col. 1126B] Quapropter de omnibus credentibus in Christum, et in Christo regeneratis, recte et veraciter creditur, quod pro eis Dominus Christus sit passus. Hoc namque tota series Scripturae sanctae Veteris ac Novi Testamenti, si diligenter inspiciatur, et fideliter consideretur, manifeste atque indubitanter attestatur. Quod etiam magnifice et nimis granditer universalis et celeberrima ab ipso Domino, et apostolis traditae Ecclesiae commendat auctoritas: Quae »oblationem corporis et sanguinis Christi,« id est mysterium passionis et mortis ejus, tantummodo pro Ecclesia catholica toto orbe diffusa, videlicet pro omnium fidelium societate atque unitate; et pro illis solis defunctis, »qui nos praecesserunt cum signo fidei, et dormiunt in sommo pacis« fideliter offert, unde et [Col. 1126C] confidenter ac veraciter in ipsa mysteriorum frequentatione pro fidelibus supplicans ad Deum dicit: »Respice, Domine, super hanc familiam tuam, pro qua Dominus noster Jesus Christus non dubitavit manibus tradi nocentium, et crucis subire tormentum.« Et hunc ritum Dominicae oblationis tantae pietatis, et religionis attentione custodit, ut cum illa mysteria offeruntur, nullum omnino infidelem, nullum etiam catechumenum, nullum nisi gratia baptismatis regeneratum interesse patiatur, tanquam vere ostendens atque contestans pro illis Dominum in ara crucis oblatum, passum ac mortuum, et pretiosum ejus sanguinem fusum, pro quibus in altari Ecclesiae illa sacrosancta, et coelestis oblatio in mysterio passionis ejus ac mortis offertur. [a 2Kb] Unde et quosdam, qui [Col. 1126D] illam sacratissimam oblationem vel pro catechumenis, vel quibusque innocentibus parvulis viventibus [Col. 1127A] sive defunctis faciendam dixerunt, velut haereticos Ecclesia detestata est.

Sicut B. Augustinus in libro quem ad Vincentium Victorem scripsit (De origine Animae, l. III, c. 12), manifestissime ostendit, dicens - [Noli credere, nec dicere, nec docere »sacrificium Christianorum pro his qui non baptizati de corpore exierint, offerendum,« si vis esse catholicus: quia nec illud quod de Machabaeorum libris (II Mach. XII) commemorasti sacrificium Judaeorum pro his qui non circumcisi de corpore exierant, ostendit oblatum. In qua tua sententia tam nova, et contra Ecclesiae totius auctoritatem disciplinamque prolata verbo etiam insolentissimo usus es, dicens: »Pro his itaque oblationes assiduas, et offerenda jugiter sanctorum sacrificia [Col. 1127B] sacerdotum censeo.«] In libro quoque quem scribit ad Petrum presbyterum contra scripta ejusdem Vincentii Victoris, ita eum redarguit (Id., ibid., l. II, c. 15): [Tantum enim salutis et felicitatis non baptizatis parvulis tribuit, quantum nec Pelagiana haeresis potuit.] Et post paululum de eisdem non baptizatis parvulis: [Ne quisquam, inquit, pro eis obtulit vel oblaturus est sacrificium, quod iste etiam pro non baptizatis censuit offerendum.] Et post pauca, de eodem Vincentio: [Aut omnino, inquit, haerebit, aut simul pro omnibus parvulis, qui toto orbe terrarum sine Christi baptismo moriuntur, etiam eorum nominibus tacitis, quoniam nesciuntur, in Ecclesia Christi non incorporatis, corpus Christi offerendo, corpus Christi esse censebit.] Post haec [Col. 1127C] subjungit ad jam dictum Petrum presbyterum loquens (Id., ibid., c. 16): [Absit a te, frater, ut haec tibi placeant. Absit ut ista vel didicisse te gaudeas, vel docere praesumas.]

Ex his verbis sancti doctoris manifestissime docemur ut pro his tantum, qui baptismo Christi regenerati incorporantur Ecclesiae, quae est corpus Christi, corpus Christi debeat offerri. Et quisquis pro eis qui minime sunt regenerati, nec corpus Christi effecti, dicit illud sacrificium offerendum, censet eos esse corpus Christi, qui nunquam incorporati sunt membris Christi. Unde pie hoc observat sancta mater Ecclesia, quae pro catechumenis, sive parvulis, sive majoris aetatis, nisi postquam fuerint regenerati in Christo, non offert [Col. 1127D] sacrificium Christi, et tunc primum cum regenerantur in oblatione Dominica, etiam specialiter eorum memoriam frequentare incipit, dicens: »Hanc igitur oblationem servitutis nostrae, sed et cunctae familiae tuae, quam tibi offerimus pro his quoque quos regenerare dignatus es ex aqua et Spiritu sancto, quaesumus, Domine, ut placatus accipias,« etc. Gratia namque redemptionis Christi, et ante baptismum nullatenus accipitur, neque his, qui sine baptismo de corpore exeunt, ullatenus dari potest. Sicut et tota observat Ecclesia. Et B. Gregorius ad consulta Augustini respondens, breviter ostendit, dicens (Registr. lib. XII): [Sancti mysterii gratia, sicut viventibus atque discernentibus cum magna [Col. 1128A] discretione providenda est: ita his quibus mors imminet sive ulla dilatione offerenda, nedum adhuc tempus ad praebendum redemptionis mysterium quaeritur, interveniente paululum mora, inveniri non valeat qui redimatur.]

Pro illis tamen omnibus qui ex aqua et Spiritu regenerati, ac per hoc Ecclesiae incorporati, cum pietate dormitionem acceperunt, solemniter et generaliter universalis servat et prorsus servare debet Ecclesia, ut inter illa sacrosanctae immolationis mysteria suo loco atque ordine sive nominatim, sive tacitis nominibus fideliter commemorentur: vere namque ad plenitudinem, et unitatem Ecclesiae pertinent, nec ab illa vel morte separari possunt. De quibus in Domino mortuis, et cum Domino viventibus [Col. 1128B] beatus Joannes in Apocalypsi scribit: »Beati mortui qui in Domino moriuntur. Amodo dicit Spiritus, ut requiescant a laboribus suis: opera enim ipsorum sequuntur illos (Apoc. XIV, 13).« Et beatus Paulus apostolus sub nomine »vigilantium« viventes, sub nomine autem »dormientium« defunctos fideles volens intelligi, ad Thessalonicenses dicit: »Quoniam non posuit nos Deus in iram, sed in acquisitionem salutis per Dominum nostrum Jesum, qui mortuus est pro nobis: ut sive vigilemus, sive dormiamus, simul cum illo vivamus (I Thess. V, 9, 10).« Et iterum alibi: »Nemo enim nostrum sibi vivit, et nemo sibi moritur: sive enim vivimus, Domino vivimus; sive morimur, Domino morimur; sive ergo vivimus, sive morimur, Domini sumus. In [Col. 1128C] hoc enim Christus mortuus est, et resurrexit, ut et mortuorum et vivorum dominetur (Rom. XIV, 7- 9).« Hinc est quod in illa beati actione mysterii, ex auctoritate utique divina, et traditione apostolica et sanctis Patribus oratio pro defunctis fidelibus specialiter posita est, quae ita se habet: »Memento etiam, Domine, famulorum famularumque tuarum, qui nos praecesserunt cum signo fidei, et dormiunt in somno pacis,« etc.

Quod totum ita ab initio in Ecclesia, et ab Ecclesia uniformiter ac legitime observatum esse commendat diligentissime beatissimus Pater Augustinus in libro de Cura pro mortuis gerenda, ita dicens: [Non sunt praetermittendae supplicationes pro spiritibus mortuorum, quas faciendas pro omnibus in [Col. 1128D] Christiana, et catholica societate defunctis, etiam tacitis nominibus eorum, sub generali commemoratione suscepit Ecclesia; ut quibus ad ista desunt parentes, aut filii, aut quicunque cognati vel amici, ab una eis exhibeatur pia matre communi.]

Et post aliqua: [Quae cum ita sint, inquit, non existimemus ad mortuos pro quibus curam gerimus pervenire, nisi quod pro eis sive altaris, sive orationum, sive eleemosynarum sacrificii solemniter supplicamus; quamvis non pro quibus fiunt omnibus prosint, sed eis tantum, pro quibus dum vivunt comparatur ut prosint. Sed quia non discernimus qui sint, oportet ea pro regeneratis omnibus facere: ut nullus eorum praetermittatur, ad quos haec beneficia [Col. 1129A] possint et debeant pervenire. Melius enim supererunt ista eis, quibus nec obsunt nec prosunt, quam eis deerunt quibus prosunt.]

Ex his igitur omnibus diligenter ac fideliter consideratis certissime et clarissime ostenditur pro omnibus fidelibus Christi, qui fuerunt, aut sunt, vel erunt, factam esse passionem Christi. Pro fidelibus Christi offerri sacrificium Christi; pro corpore Christi immolari corpus Christi. De his vero, qui adhuc in infidelitate atque impietate detinentur, manifestum est ex hac regula fidei quod quicunque ex ipsis per Dei gratiam fuerint ad fidem conversi, et in Christo regenerati, etiam pro ipsis confitendum sit factum esse, quod pro omnibus fidelibus factum constat. De caeteris vero, qui in ipsa infidelitate atque impietate [Col. 1129B] sua perseverantes sunt perituri, si de Scripturae sanctae auctoritate, quod etiam pro talibus Dominus passus sit, certissimis et clarissimis testimoniis nobis demonstrare potuerint boni viri, qui talia definierunt, dignum omnino est ut credamus et nos. Si vero non potuerint, cessent contendere pro eo quod non legunt. Pudeat eos definire quod nesciunt. Timeant statuere quod nullum sanctorum Patrum concilium, nullum apostolicae sedis pontificum, nullum ecclesiasticorum dogmatum decretum hactenus inveniant statuisse. Quod et si quid a sanctis et venerabilibus Ecclesiae doctoribus vel scriptum, vel dictum unde hujuscemodi sensus occasio sumi posse videatur, inveniunt: salva eorum debita reverentia, cohibeant se potius, et submittant se humiliter divinae auctoritati; [Col. 1129C] et rem tam obscuram, tamque inusitatam divinae reservent humiliter majestati. Hoc namque et »Paschalis agni« sacra illa epulatio mystice nobis commendat cum dicitur: »Si quid residuum fuerit, igni comburetis (Exod. XII, 10),« sicut beatus Gregorius exponit dicens: [Quod ex agno remanet igni comburimus, quando hoc quod de mysterio Incarnationis ejus intelligere, vel penetrare non possumus, potestati Spiritus sancti humiliter reservamus, ut non superbe quis audeat vel contemnere, vel denuntiare quod intelligit, sed hoc igni tradat, cum sancto Spiritui reservat.]



CAPUT XV. De quaestione tertia.
[Col. 1129D]

Jam de tertia quaestione, qua definitum est, »Quia sicut infideles redimuntur mysterio sanguinis Christi, ita nec fideles redempti sunt, qui non habuerint eam fidem »quae per dilectionem operatur (Gal. V, 6).« Quid necesse est aliquid dicere? cum ex his, quae supra jam dicta sunt, manifestissime ostendatur, et omnibus infidelibus nullam esse redemptionem in Christo, et omnes fideles, qui fideliter accedunt ad fidem, et gratiam regenerationis, ibi accipiant veram redemptionem, ubi accipiunt veram regenerationem. Quia nec vere possunt regnerari, nisi eos et a potestate diaboli, et a servitute peccati vere constet redimi. Nec vere possunt redimi, nisi lavacro indulgentiae [Col. 1130A] expiati, et a reatu delicti, et a dominatu principis mundi efficiantur absoluti. Nisi quod hoc in ista definitione absurdissimum est, »quod Dominus Jesus Christus etiam pro impiis in sua impietate pereuntibus dicatur passus.« Et »fidelis quisque fideliter baptismo ejus regeneratus mysterio passionis ejus affirmetur non esse redemptus.«

Nec illud aliquis contra hanc veritatem evangelicam et apostolicam objiciendum putet, quod inter caeteras maledictiones populi judaici, in Deuteronomio continetur ad eumdem incredulum populum dictum: »Et erit vita tua pendens ante oculos tuos, et non credes vitae tuae (Deut. XXVIII, 66).« Vel illud quod in Isaia de eodem infideli populo, ex persona ipsius Domini Jesu Christi de passione et cruce ejus [Col. 1130B] dictum solet intelligi: »Expandi manus meas tota die ad populum non credentem, et contradicentem, qui ambulat via non bona, post cogitationes suas (Isa. LXV, 2).« Ut quasi ita quis velit accipere, quod illi »incredulo populo« dictum est, »et erit vita tua pendens ante oculos tuos, et non credes vitae tuae.« Tanquam ipsi »incredulo et infideli populo« in sua incredulitate, et infidelitate permanenti, Dominus Jesus Christus, qui ante eorum oculos in cruce pependit, dicatur vita cum utique eis non dederit vitam: et dicantur ipsi non credituri vitae suae; quasi Dominus etiam eorum qui non credunt, nec unquam ejus fide vivificantur, possit dici vita. Et illud de Isaia testimonium sic conetur intelligere ut dicat, quod Dominus propterea dixerit: [Col. 1130C] »Expandi manus meas tota die ad populum non credentem et contradicentem,« quasi propter eumdem populum in sua incredulitate et contradictione perdurantem, et ejus causa crucis sustinuerit passionem. Ut quasi ex hoc affirmare videatur, quod Dominus etiam pro impiis in sua impietate pereuntibus in Scripturis passus esse dicatur; quia divinae Scripturae nullatenus possunt inter se esse contrariae, sed quod in earum planioribus locis manifestius declaratur, hoc etiam in obscurioribus occultatur, ut ex his quae in illis clara sunt illuminentur obscura, non ex his quae obscura sunt clara obscurentur.

Itaque juxta manifestam, quam superius ostendimus de passione, et redemptione Christi evangelicam, [Col. 1130D] et apostolicam veritatem, etiam illud, quod in Deuteronomio inter caetera maledicta illi populo infideli dictum est: »Et erit vita tua pendens ante oculos tuos, et non credes vitae tuae,« ita fideliter accipiamus dictum, ut agnoscamus maximum maledictum fuisse illius populi, ut merito malitiae suae excaecati, venientem ad se Dominum Christum tantis signis et miraculis cognoscere non potuerint. Sicut de eorum tanta caecitate ante fuerat prophetatum: »Excaeca cor populi hujus, et aures ejus aggrava et oculos ejus claude (Isa. VI, 10),« etc. Et hanc caecitatem justo judicio Dei permansisse in illis usquedum Dominum comprehenderent, condemnarent, et morti adjudicatum crucifigerent; sed postea [Col. 1131A] illo resurgente, et ad coelos ascendente, misso Spiritu sancto, et praedicantibus apostolis per inspirationem divinae gratiae, subito ad eorum praedicationem compunctos dixisse: »Viri fratres, quid faciemus (Act. II, 37).« Et continuo accepto salutis consilio baptizatos, ac vitae suae quam in cruce ante oculos suos positam agnoscere non potuerant nec crediderant, reconciliatos. Et ideo mirabiliter per beatum Moysem utrumque prophetatum, utrumque significatum est, ut et in passione Domini haberent »vitam ante oculos,« sed nec crederent, nec agnoscerent: et haec tamen vita esset etiam ipsorum tam infidelium et tam excaecatorum, quia eos postea fide sua vivificavit, sicut scriptum est: »Justus autem ex fide vivit (Habac. II; Rom. I).« Ita in [Col. 1131B] passione sua Dominus et vita erat ipsorum, et non erat vita ipsorum: vita namque erat ipsorum, quia erat eos vivificaturus; non erat vita ipsorum, quia necdum eos vivificabat, quando mortui vitam crucifigebant. Unde ut ista caecitas ab illis auferretur, et fidei illuminatio eis donaretur, in ipsa crucis passione Patrem precabatur dicens: »Pater, ignosce illis, non enim sciunt quid faciunt (Luc. XXIII, 34).« Similiter et illud quod in Isaia ex ipsius Domini persona intelligitur dictum: »Expandi manus meas tota die ad populum non credentem, et contradicentem,« eodem sensu accipiendum est, quod perpessus sit ac sustinuerit illum populum semper sibi non credentem et contradicentem, ita ut clamaret: »Crucifige, crucifige eum;« et dicente Pilato: [Col. 1131C] »Regem vestrum crucifigam? responderunt: Non habemus regem nisi Caesarem (Joan. XIX, 15).« Donec in cruce exaltatus expanderet manus, tanquam virtute passionis suae omnia tracturus ad se, etiam ipsum »populum non credentem, et contradicentem in reliquiis videlicet, quae ex illo per electionem gratiae salvae factae sunt (Rom. XI, 5).« Hoc ita futurum ipse praedixerat, quando ad eos ante passionem suam, tanquam »ad populum non credentem et contradicentem« dicebat: »Cum exaltaveritis filium hominis, tunc cognoscetis quia ego sum (Joan. VIII, 28).« Non credendo namque, et contradicendo ad hoc pervenerunt ut exaltarent filium hominis in ligno crucis; et tunc virtute passionis, et gratia orationis ejus illuminati cognoverunt [Col. 1131D] eum, quem antea non cognoscentes crucifixerant: »Si enim cognovissent, nunquam Dominum gloriae crucifixissent (I Cor. II, 8).«

Hunc nobis verum et catholicum sensum beatissimus martyr Cyprianus in libro quod idola dii non sint, diligenter insinuat, dicens de eisdem Judaeis. [Non intelligendo primum Christi adventum, qui in passione praecessit occultus, unum tantum credunt, qui erit in potestate manifestus. Quod autem hoc Judaeorum populus intelligere non potuit, delictorum meritum fuit. Sic erant sapientiae et intelligentiae caecitate multati, ut qui vita indigni essent, haberent vitam ante oculos, nec viderent.] Similiter et beatus Augustinus in explanationibus [Col. 1132A] Joannis evangelistae docet dicens (tract. 45): [Ecce Dominus Jesus Christus venit, praedicavit; sed quid putamus? »Nunquid,« qui audierunt »oves« erant? Ecce audivit »Judas,« et lupus erat; »sequebatur,« sed pelle ovina tectus pastori insidiabatur. »Aliqui vero« eorum qui Christum crucifixerunt non audiebant »et oves erant;« ipsos enim videbat in turba quando dicebat: »Cum exaltaveritis Filium hominis, tunc cognoscetis quia ego sum (Joan. VIII, 28).« Quomodo ergo ista solvitur »quaesito? Audiunt non oves, et non audiunt oves, sequuntur vocem« pastoris quidam lupi, et eis quaedam contradicunt oves; postremo pastorem occidunt oves. Sed quando non audiebant, oves nondum erant; vox audita eos mutavit, et ex lupis oves [Col. 1132B] fecit.]

Libet in fine sanctorum Patrum pauca verba subjungere, quam mirabiliter et dulciter praedicent de mysterio redemptionis Christi: de salute etiam illorum justorum, qui fuerunt ante adventum Christi, et deinceps omnium fidelium qui ejus gratia quotidie redimuntur atque salvantur. Beatus Ambrosius de ipso Domino Jesu Christo, qui est »Agnus Dei, et tollit peccatum mundi (Joan. I, 29),« quomodo a certo et praedestinato numero qui possint ad ejus esum sufficere comedatur, ita dicit: [Sanguis Christi, cujus ad gratiam nihil minuitur, nihil adjungitur. Et si parum sumas, et si plurimum haurias eadem perfecta est omnibus mensura redemptionis. Pascha quoque Domini, hoc est agnum, ita patres [Col. 1132C] epulari jubentur, ut secundum numerum animarum epulentur suarum, neque plures, neque pauciores; neque aliis plus dari, aliis minus secundum animas singulorum; ne aut fortiores amplius sumant, aut infirmiores minus. Gratia enim aequalis singulis dividitur, redemptio dividitur, donum dividitur. Neque plures oportet esse, ne quis vacuus spei et redemptionis recedat. Plures sunt quando aliqui extra numerum sunt: »Sancti autem numerati sunt omnes, et capilli eorum (Matth. X, 30). Cognovit enim Dominus qui sunt ipsius (II Tim. II, 19).« Neque pauciores, ne quis magnitudines gratiae sit ad recipiendum infirmior. Et ideo omnes aequalitatem devotionis et fidei deferre praecepit in Pascha.]

[Col. 1132D] De hac re, id est redemptione sanguinis Christi, etiam beatus Leo ita docet: [Effusio enim pro injustis sanguinis Justi tam potens fuit ad privilegium, tam dives ad pretium, ut si universitas captivorum in Redemptorem suum crederet, nullum tyrannica vincula retinerent.] Et iterum: [Ita Dominus Jesus Christus humano generi sua morte consuluit, ut sacramentum salutis etiam ipsis persecutoribus non negaret. Qui enim venerat universis credentibus omnia peccata dimittere, a generali indulgentia nec Judaicum voluit crimen excludere.] Et iterum: [Quid enim aliud egit crux Christi, quam ut destructis inimicitiis reconcilietur mundus Deo, et per sacrificium immaculati agni in veram pacem c[.....] [Col. 1133A] revocentur.] Itemque alibi. [Offerebatur enim a Domino pro salute mundi hostia singularis, et occisio veri agni per tot saecula praedicata promissionis filios in libertatem fidei transferebat. Confirmabatur quoque Testamentum Novum, et Christi sanguine aeterni regni scribebantur haeredes. Ingrediebatur summus pontifex Sancta sanctorum, et ad exorandum Dominum immaculatus sacerdos per velum suae carnis intrabat.] Et alio loco: [Incarnatio quippe verbi, et occisio ac resurrectio Christi universorum fidelium salus facta est; et sanguis unius justi, quod nobis donavit, qui eum pro reconciliatione mundi credimus fusum, hoc contulit patribus, qui similiter crediderunt fundendum.]

Beatus etiam Hieronymus in expositione Epistolae [Col. 1133B] ad Galatas, cum de eisdem sanctis loqueretur antiquis: [Nemo, inquit, illorum de maledicto quempiam liberavit absque solo Domino Jesu Christo, qui pretioso sanguine suo, et nos omnes, et ipsos Moysem dico et Aaron, prophetasque cunctos et patriarchas de maledicto legis redemit. Nec hoc meo sensu dictum putetis; Scriptura testis est, quia »Christus gratia Dei pro omnibus mortuus est (II Cor. V, 15);« si autem pro omnibus, et pro Moyse, et pro universis prophetis. E quibus nullus potuit delere »Chirographum vetus, quod adversum nos scriptum erat, et affigere illud cruci. Omnes enim peccaverunt, et egent gloria Dei (Col. II; Rom. III).« Item idem doctor exponens illud quod per prophetam de Domino dictum est: »Iste asperget gentes multas [Col. 1133C] (Isa. LII, 15),« mundans, inquit, eas sanguine suo, et in baptismate Dei consecrans servituti.] Item in Commentariis Evangelii secundum Matthaeum cum verba Domini exponeret dicentis: »Sicut Filius hominis non venit ministrari, sed ministrare, et dare animam suam redemptionem pro multis (Matth. XX, 18).« [Non dixit, inquit, dare animam suam redemptionem pro omnibus, sed pro multis, id est pro his qui credere voluerint.]

Item beatus Augustinus in libro de Natura et gratia: [»Ea, inquit, fides justos sanavit antiquos, quae sanat et nos, id est mediatoris Dei et hominum hominis Christi Jesu (I Tim. II, 5),« fides sanguinis ejus, fides crucis ejus, fides mortis et resurrectionis [Col. 1133D] ejus. »Habentes ergo eum spiritum fidei, et nos credimus, propter quod et loquimur (II Cor. IV, [Col. 1134A] 13).«] Item in tractatibus in Joannem evangelistam (Tract. 48): [»Estote, inquit, oves.« Oves credendo sunt oves; pastorem sequendo sunt oves; Redemptorem non contemnendo sunt oves; per ostium intrando sunt oves; exeundo, et pascua inveniendo sunt oves. Quomodo ergo istis dixit: »Non estis ex ovibus meis? (Joan. X, 26.)« Quia videbat eos ad sempiternum interitum praedestinatos, non ad vitam aeternam sui sanguinis pretio comparatos.] Item ibi: [Tota illa ejus passio, nostra purgatio: est passurus igitur exitia, praemisit obsequia, non solum eis pro quibus erat subiturus mortem, sed etiam illi qui eum fuerat traditurus ad mortem.] Et alio loco (Tract. 62): [»Quod facis, inquit, fac citius (Joan. XIII, 27).« Non praecepit facinus, sed praedixit Judae [Col. 1134B] malum, nobis bonum. Quid enim Judae pejus, et quid nobis melius quam traditus Christus, ab illo contra illum, pro nobis praeter illum.] Et alio loco: [Quantum sibi, inquit, assumpserat Petrus intuendo quid posset: quantum sibi assumpserat, ut cum »Dominus venisset animam suam ponere pro amicis suis (Joan. XIII, 37),« ac per hoc et pro ipso, ille hoc Domino offerre confideret, et non pro se posita anima Christi, animam suam polliceretur positurum pro Christo.] Et alibi: [Christus salvator, quod est nomen ejus, fidelibus ejus: est quippe impiis et damnator qui dignatur fidelibus esse salvator.]

Beatus antistes et martyr Cyprianus in libro de Laude martyrii et martyrum, ostendens a mundi initio praedestinatos qui Christi sanguine aspergerentur [Col. 1134C] et mundarentur: [O beati, inquit, quos a primordio mundi Domini sanguis infecit, et quos merito splendor iste nivei amictus induerit et candor stolae ambientis ornarit.] Item in libro ad Demetrianum: [Hanc, inquit, gratiam Christus impertit, hoc munus misericordiae suae tribuit, subigendo mortem tropaeo crucis, redimendo credentem pretio sui sanguinis, reconciliando hominem Deo Patri, vivificando mortalem regeneratione coelesti; hunc, si fieri potest, sequamur omnes, hujus sacramento, et signo censeamur. Hic nobis viam vitae aperit; hic ad paradisum reduces facit; hic ad coelorum regna perducit. Cum ipso semper vivemus facti per ipsum filii Dei: cum ipso exsultabimus semper ipsius cruore reparati.] Amen.




ANNO DOMINI DCCCLXXV.
VULFADUS BITURICENSIS EPISCOPUS.
[Col. 1135]



[Col. 1135]
NOTITIA HISTORICA IN VULFADUM.
(Ex Gallia Christiana.)

[Col. 1135A] VULFADUS Rodulpho suffectus est, anno 866, a Carolo Calvo imperatore, cujus filium Carlomannum educaverat, ut patet ex epistola ejusdem regis ad Nicolaum papam, paulo ante synodum Suessionensem scripta, cum ait: »Rodulfus, Bituricensis Ecclesiae archiepiscopus, nuper defunctus est, et ipsa Ecclesia sapienti et strenuo, virilique pastore indiget, propter quorumdam levitatem morum et inconstantiam ipsius gentis. Unde consilio accepto, omnes episcopi, et fideles regni nostri, ipsaque etiam dioecesis, unanimiter in electione praedicti Vulfadi consenserunt.« Qui primo canonicus B. Mariae et Rhemorum metropolis oeconomus, eo nomine interfuit synodo apud Carisiacum an. 848. Clericus autem ordinatur ab Ebbone Rhemensi. Idcirco ad concilium Suessionense II comparere non valuit, ob aegritudinem qua detentus erat in monasterio S. Medardi; quamobrem Hincmarus archiepiscopus Sigloardum archidiaconum ad eum misit, qui libellum porrigeret a Vulfado libenter subscriptum; nihilominus id [Col. 1135B] non obstitit quin cum sociis in ea synodo gradu privaretur. Attamen Nicolai papae decreto ejus causa et collegarum retractari jussa est in concilio Suessionensi III, an. 866, in qua pontifex maximus Herardo, Turonensi archiepiscopo, praecepit ut nisi Hincmarus Vulfadum et socios absolvat, synodi Patres jussu sedis apostolicae id exsequantur. Qua re diligenter discussa, synodus epistolam scripsit ad papam, ut excusaret Hincmarum, quod non ausus fuisset sua et comprovincialium episcoporum auctoritate Vulfadum in pristinum honorem reducere, sed ejus restitutionem [Col. 1136A] pontifici reservandam fore. Interim cum vacaret primatus Bituricensis ab obitu decessoris, Carolus Calvus Vulfadum episcopum renuntiavit, quem hactenus absque sedis apostolicae determinatione distulerat; unde et in epistola ejusdem regis ad eumdem Nicolaum sic loquitur: »Quia fratrem Vulfadum, ut vestrae sanctitatis apices exponunt, moribus et scientia penes nos vigere comperimus, Biturigensem ecclesiam, ceu sanctae paternitati vestrae aliis litteris significavimus, quia dare absque apostolatus vestri determinatione distulimus, commendare sibi eamdem Ecclesiam cum rebus sibi pertinentibus acceleravimus, scilicet ut in destructione earum non tantum saeviens valeret quorumlibet pravorum instantia, quaerentium diripere non sua, et vastare crudeliter aliena,« etc. Excusat autem Vulfadi promotionem acceleratam Carolus an. 869, et pallium archiepiscopi pro eo petit.

Imperatoris precibus annuit Adrianus II, papa, epist. IX ad synodum Tricassinam IV, Nonas Febr. [Col. 1136B] 868, qua Vulfado antistiti secundum priorem consuetudinem, usum pallii, ad genium et decus ecclesiae sibi commissae, concessit; primo episcopatus anno, indictione 14, regni Karoli 26, subscripsit cum aliis Galliarum praesulibus privilegio a synodo Suessionica collato, Sollemniacensi monasterio in Lemovicibus, ubi S. metropolis Bituricensis indignum episcopum se nuncupat. Diem clausit extremum Kalend. Aprilis an. 876, corpus sepulturae mandatum in monasterio S. Laurentii, cum praefuisset annis decem.




[Col. 1135]
VULFADI BITURICENSIS EPISCOPI EPISTOLA PASTORALIS AD PAROCHOS ET PAROCHIANOS SUOS. (Circa annum 870.)
(Apud Mabill., Analecta, pag. 100.)

[Col. 1135C] Vulfadus, etsi indignus atque peccator, gratia tamen Dei sanctae matris Biturigensis Ecclesiae episcopus, omnibus consacerdotibus et comministris, necnon universis Ecclesiae mihi commissae filiis, in Domino salutem. Solliciti semper, dilectissimi fratres, de salute vestra et de pretio animarum vestrarum, qui in Ecclesia pastores vocamini, et gregem Domini reficere et providere debetis; rogamus vos [Col. 1136C] et obsecramus, ut in his quae ad mysterium vestrum pertinent, jugiter meditantes, lucrum animarum vobis commissarum omni intentione quaeratis, et custodias super populum Domini omni tempore habere studeatis. Officium ergo ministerii nostri est, ut utilia vobis et necessaria suadeamus, et proficua, si possimus, ostendamus. Itaque, dilectissimi, providere debetis, ut quod nominamini esse contendatis. [Col. 1137A] Sacerdotes vocamini: sancti et mundi esse, et sacerdotium sanctum digne tenere et frequentare studete; quoniam de sacerdotibus Dominus dicit: Sancti estote, quia ego sanctus sum Dominus Deus vester. Pastores appellamini: oves consignatas sollicite regere et providere contendite. Speculatores nuncupamini; ut in altiori virtutum gradu, sanctitate et intellectu vosmetipsos erigere, ut carnalibus desideriis superatis, contra mundanos impetus et nequitias spiritales viriliter possitis pugnare. Fidem quoque rectam (quod est fundamentum omnium virtutum) corde firmiter tenete, et ore praedicate, et lectioni, prout potestis, ardentius insistite, ac meditari in Scripturis sacris et divinis praeceptis contendite. Orationi et psalmodiae vigilanter incumbite; quoniam haec sunt arma, [Col. 1137B] quibus diabolus vincitur, et minister Christi in fide et bonis operibus solidatur. Praedicationis officium plebibus vobis commissis congruenter impendite, et bene agentes ad meliora verbo et exemplo invitate. Pravos quoque et impios fortiter redarguite et repugnate, et saeculares pugnas, minas, atque terrores nullatenus formidate, et potius Deo quam hominibus placere contendite; et quod aliis praedicatis in vobis primo ostendite. Religionem et sanctitatem, castitatem atque munditiam prae omnibus habere corde et corpore studete; ut idoneos Christi ministros vos ipsos ostendere, ut exemplo sanctitatis et religionis ad servitutem Christi alios possitis instruere; sicque munditia, et nitor sanctae conversationis, atque omnes in commune virtutes in vobis resplendeant, ut, [Col. 1137C] si minor sit in vobis doctrina quam deceat, munda et sancta conversatio subjectos vestros ad bene agendum informet; et quod verbo et praedicatione non valetis exempto totius bonitatis doceatis: quoniam cujus vita despicitur, restat ut ejus praedicatio contemnatur. Charitatem fraternam amate, et hospitalitatem diligite, et per saecularia negotia turpiter nolite discurrere, ne videatur in vobis ministerium sacrum vilescere. Irreprehensibiles vos in omni conversatione et acta exhibete, ne nomen Christi in vobis possit blasphemari. Quaecunque iniqua vel inhonesta, aut certe periculosa in gregibus Christi vobis commissis, in potentibus et nobilioribus, et in minoribus et pauperibus, in masculis sive in feminis conspicere et intelligere potestis, sine favore aut [Col. 1137D] aliqua personarum acceptione ostendere eis contendite; et unicuique peccata et iniquitates suas absque tarditate et negligentia, vel certe verecundia annuntiate, et de omnibus sceleribus suis consilium congruum eis praebete, et scientiam Domini nobis omnibus comminantem per omnia formidate: Si non annuntiaveris, inquit, iniquo iniquitatem suam, animam ejus de manu tua requiram. Et item: Clama, ne cesses, quasi tuba exalta vocem, etc. Poenitentibus etiam, qui vagabundi per saecularia negotia discurrunt, quasi nihil mali gesserint, peccata sua ostendite; et ut in uno loco morantes dignos poenitentiae fructus faciant commonete, annuntiantes eis verissime [Col. 1138A] quod poenitentiam et militiam saecularem pariter non possunt agere.

O vos quoque laicalis ordinis viri, monere desidero, et annuntiare vobis ea quae ad salutem vestram pertinent cupio; quoniam periculum animarum vestrarum valde formido, et pro vobis omnibus rationem Deo redditurum me esse cognosco. Sunt namque vitia et peccata, per quae diabolus mortales seducit; et ad hoc assidue laborat, ut eos secum ad infernum detrudat, et morte perpetua damnet; id est cupiditas, superbia, homicidium, adulterium, sacrilegium, fornicatio, rapina, perjurium, falsum testimonium, invasiones rerum ecclesiasticarum, dehonorationes sacerdotum, juramenta illicita, maledictiones pessimae, conspirationes iniquae, detractiones, susurrationes, [Col. 1138B] discordiae, invidiae, odia, ebrietates, inhonesta lucra, judicia injusta, mensurae inaequales, amicitiae per sacramentum promissae et violatae, res ecclesiasticae ab ecclesiis subtractae, et in proprias redactae; pecuniae et nonae ab ecclesiis, quibus debitae sunt, subtractae, et multa alia, quae Dominus et Redemptor noster prohibet, et diabolus hostis et inimicus noster suadet. Haec vero vitia et peccata in tantum sunt gravia, ut cum instigante diabolo perpetrantur, homines a Deo separent, et haereditatem coelestem ac vitam perpetuam auferant, et facientibus inferni flammas et cruciatus acquirant. Et ideo, dilectissimi filii, obsecro ut recurrat unusquisque ad conscientiam suam, et diligenter requirat qualis sit, vel quae in pueritia, in adolescentia, in juventute, in omni [Col. 1138C] aetate sua gessit; et si quis se homicidam, adulterum, sacrilegum, fornicatorem, perjurum aut falsum testem viderit, ad Deum et matrem Ecclesiam confugium faciat, et confessionem puram de omnibus iniquitatibus suis sacerdotibus donet; et poenitentiam suscipiat, et verissime eam adimpleat; et quod inique gessit eleemosynis, jejuniis, orationibus, abstinentia, et caeteris bonis operibus delere et redimere satagat: quoniam nisi hic, dum tempus et locum habet, emendare studuerit, regnum Dei, testante Apostolo, habere non poterit. Nolite itaque, ait Apostolus, errare: neque homicidae, neque adulteri, neque sacrilegi, neque perjuri, neque rapaces, neque masculorum concubitores, neque ebriosi, neque maledici regnum Dei possidebunt.

[Col. 1138D] Monemus et eos quorum dissensione et discordia haec regio vastata, et multis miseriis afflicta, et pene annullata est, ut peccatum et iniquitatem suam recognoscant, et quae impie et crudeliter egerunt ad mentem semper reducant, et sint eis omni tempore in lamentum et singultum et velamen oculorum suorum, et poenitere ea studiosissime contendant, ac redimere se eleemosynis, jejuniis, orationibus, et aliis operibus Deo acceptis satagant. Similiter et eos qui res ecclesiasticas quondam invaserunt, aut modo sine voluntate eorum quibus debitae sunt, retinent, ut resipiscant et poenitentiam pro sacrilegio agant; et Deo, et ecclesiis quas laeserunt, satisfacere studeant. Eos quoque monemus, qui leviter plurima [Col. 1139A] sacramenta jurant, et nomen Dei atque sanctorum ejus in vanum assumunt, vel sine reverentia maledicunt, ut se ab hoc peccato abstineant, et quod nimis odibile sit agnoscant, dicente Scriptura: Vir multum jurans replebitur iniquitate, et non recedet de domo ejus lepra; et sicut supra dictum est, maledici regnum Dei non possidebunt. Monemus etiam judices, ut juste judicent, et recta judicia terminent, et timorem Dei semper ante oculos habeant, scientes quod et ipsi Deum judicem habebunt, et ipsi a Deo pro omnibus judiciis suis, dictis, et factis judicandi sunt. Ipse enim praecepit: Nec accipias personam pauperis, nec honores vultum potentis. Non declines ad dexteram, sive ad sinistram: juste judica proximo tuo. Caveat etiam unusquisque ut falsum testimonium nullatenus [Col. 1139B] proferat, quia scriptum est: Testis falsus non erit impunitus. Audivimus quoque duplices mensuras apud vos esse, et majoribus ad emendum, minoribus ad vendendum . . . quod rogamus ut corrigatis, et justam atque aequam mensuram omnes in commune habeatis, secundum praeceptum Domini dicentis: Sit tibi aequus modius, justusque sextarius. Ab usuris etiam vos abstinete, scientesque hoc non leve peccatum esse, cum dicitur in Lege: Ad usuram non foenerabis. Negotiationes vero quae in mercimoniis fiunt, sine sacramentis et perjuriis satagantur; et unusquisque caveat ne fratrem suum aliqua fraude ibi decipiat. Ipsas vero amicitias nolite per sacramenta, sicut nunc usque aliquos fecisse audivimus, firmare, quoniam illud sacramentum nunquam sine [Col. 1139C] peccato poterit esse. Nullum quoque sacramentum quisque alicui juret, nisi seniori suo debitam fidelitatem secundum consuetudinem praemiserit, aut legalia et, legitima sacramenta juraverit.

Sacerdotibus vestris, sicut Dei ministris, debitum honorem impendite; et si forte illos in aliquo laesistis, satisfacere studete; si vero et ipsi aliter quam decet egerint, nolite eis detrahere; sed aut per vos ipsos, si potestis, illos corrigite; aut magistris eorum, vel certe episcopo vestro ea quae de ipsis veraciter scitis humiliter nuntiate. Ecclesiam Dei, in qua baptismum accepistis, confessiones vestras donatis, poenitentiam suscipitis, praedicationem auditis, et alia percipitis unde salvi esse potestis, diligenter honorate; et ad ecclesiam saepissime cum oblationibus [Col. 1139D] vestris concurrite, ibique pro vobis orare rogate. Munera quoque pro ecclesiis dandis nullatenus exigere, et manere vel morari ibi cum uxoribus vestris nolite.

Conspirationes et conjurationes contra regem aut principes, aut certe contra vos ipsos monemus ut nullo modo agatis: quoniam et hoc grave delictum, et divinis atque humanis legibus valde prohibitum est. Detractiones itaque et susurrationes inutiles a vobis repellite, et nolite ulterius eas ullo modo agere: quoniam, sicut scriptum est: Qui detrahit, semetipsum et audientes occidit. Odium in corde nullo modo retinete: quoniam, sicut in Epistola sua Joannes apostolus ait: Omnis qui fratrem suum odit homicida [Col. 1140A] est. Invidiam et discordiam procul a vobis repellite: quoniam discordantium et invidorum oblationes et munera Deo non sunt accepta; nec aliter oblationes nostrae in ecclesiis recipi debent, nisi prius a cordibus hoc verissime ejeceritis.

De eleemosynis quas aegrotantes vel morientes proximis, vel amicis commendant, rogamus vos ut fideliter ipsi quae ea suscipiunt distribuant; sicut ipsi volunt ut et alii pro se faciant; et agnoscant se, si bene egerunt, remunerationem a Christo percepturos; si aliter, rationem Deo proinde reddituros. Divinum judicium terribiliter eos condemnat qui aliorum eleemosynas fraudant. Ita enim in canonibus legitur: Fraudatores eleemosynarum fratrum anathematizantur. Si qui vestrum cognoscant parentes [Col. 1140B] suos de rebus ecclesiasticis abstraxisse, aut per vim vel malum ingenium eos vel haereditates pauperum, vel munus parentum abstulisse, et suis rebus junxisse, misereantur, obsecro, animabus eorum, et restituant Ecclesiae quod injuste abstraxerunt, et reddant haeredibus quae illis injuste abstulerunt; scientes verissime, quod quandiu ipsae res a se, aut a quibuscunque aliis retentae fuerint, illi qui haec fecerunt haereditatem in regno Dei habere non potueruut.

Monemus etiam potentes ut familias suas proprias, vel certe ecclesias sibi commissas, secundum timorem Dei bene regere et gnbernare studeant; scientes quod et ipsi, quamvis potestate minores sint, fratres eorum sint, ut et ab aliis eos defendant, [Col. 1140C] et ut misericorditer eos videant, neque in mensuris, neque injustis redditibus sub aliqua occasione opprimant. Vos quoque pauperes minus potentes monemus, ut dominis vestris subjecti sitis, et fideliter eis serviatis, et quod debetis sine fraude in veritate eis reddatis; scientes quod et ipsi super vos a Deo ordinati sunt, et vos illis subjecti esse debetis. Monemus etiam eos qui res ecclesiastico beneficiario jure possident, ut nonas et decimas ecclesiis reddant, ex quibus ipsae res esse videntur, et amplius ea nullo modo retineant, ne forte sacrilegium incurrant.

Viri uxoribus ad tempus debitum reddant, et nullatenus se aliis pollutionibus maculent. Uxores similiter viros suos diligant, eisque in omnibus placere [Col. 1140D] studeant, ne (quod absit) ad alia facinora impellant. Et utrique caveant ne per commistionem corporalem immundi et illoti ecclesias ingrediantur. Monemus quoque de incestis, ut nullus se cum proxima sua, vel cum proxima uxoris suae se commisceat; quoniam turpissimum et adeo prohibitum est. Illud etiam attentissime caveat ne pudicitiam filiae suae, aut neptis, aut propinquae, maxime uxoris suae, pro gratia alicujus mortalis hominis ad violandum tradat, aut consentiat, ut castitas earum aliquo modo aut ingenio, nisi legitimo conjugio, corrumpatur.

In tribus etiam festivitatibus anni, Nativitate Domini, Pascha, Pentecoste unusquisque mundus ad ecclesiam veniens communicet, exceptis his qui in [Col. 1141A] publica poenitentia sunt; quoniam nisi his tribus solemnitatibus communicaverit, non inter Christianos habitare debet. Videat ergo unusquisque ut digne et munde et devote communionem Christi percipiat; etenim qui corpus Domini et sanguinem indigne sumit, judicium sibi manducat et bibit. Consulimus itaque precamurque feminas nobiliores, et alias quascunque ut filios suos proprio lacte nutriant, et nullatenus ancillis aliis ad educandum tradant.

Curate ergo, dilectissimi filii, ut hoc quod pro salute vestra scribimus, attente et diligenter animo comprehendatis, et de omnibus his sollicite caveatis; et in quibuscunque vos deliquisse cognoscatis, emendare tota intentione satagatis, ne in aeternum (quod absit) infeliciter pereatis. Mementote ubi sunt patres [Col. 1141B] vestri, ubi sunt reges vestri, vestri principes, vestrae [Col. 1142A] potestates, et omnes qui saeculum amaverunt; et scitote, quoniam vos omnes citissime morituri estis, et post hanc vitam nihil boni habituri, nisi bonis operibus promerueritis. Mortem, precor, dilectissimi, ante oculos semper habete, et quid post mortem facturi sitis cogitate, et ne mortem timeatis providete, quoniam nulli bono mors nocere potest. Christum redemptorem vestrum totis viribus diligite, et proximos vestros sicut vosmetipsos amate, et Ecclesiam Dei honorate, et dictis ac praedicationibus sanctorum virorum obedite, et ad paradisi gaudium et societatem sanctorum venire festinate: ad quorum societatem divina Trinitas et indivisa unitas vos perducere, et gratuita miseratione protegere, consolari, et benedicere dignetur Deus noster, qui [Col. 1142B] vivit et regnat per omnia saecula saeculorum. Amen.




ANNO DOMINI DCCCLXXV.
ADVENTIUS METENSIS EPISCOPUS.
[Col. 1141]



[Col. 1141]
ADVENTII LIBELLUS DE WALDRADA, In quo probare conatur Waldradam pellicem Lotharii, conjunctam matrimonio, jam a tenera aetate, ab ejus patre Lothario Augusto; Theutpergam vero, legitimam uxorem, postea ipsi invito regi minis fuisse conjunctam.
(Apud Baronium ad ann. 862, n. 29.)

[Col. 1141C] Augustus divae recordationis Lotharius per electionem populi regni Romanorum creatus est imperator, arcemque regni Francorum regens, inter reliquias gestorum suorum deliberationis filio suo domino Lothario virginem nobilem, nomine Waldradam, sub nomine divinae fidei tradidit, ut eam in Dei fide, et sua futuro tempore custodiret, et obtineret. Et ut haec copula justa esse patesceret, in praetitulatione dotis, centum mansos gloriosissimo puerulo tradidit, qui necdum suae libertatis erat, licet futurus haeres patri; sed sub tutoribus, et actoribus manebat, sicuti de talibus loquitur Apostolus, dicens: Quanto tempore haeres parvulus est, nihil differt a servo, cum sit dominus omnium; sed sub tutoribus et actoribus est usque ad praefinitum tempus a patre (Gal. IV). Verum [Col. 1141D] quandiu praedictus imperator regni Francorum sublimitatem obtinuit, praefatus puerulus datae sibi puellae paterno munere inhaesit; quod non in angulo patratum fuit, quia veritas non habet angulos, sed in publico pontificum, et optimatum spectaculo, sicut paedagogi ejus testantur, etiam et avunculus ejus Leutfridus. Domino imperatore Lothario migrante, in ipsis diebus paterni luctus, Hucbertus Acefala cum suis complicibus, sororem suam nomine Theutpergam domino regi Lothario clarissimo adolescentulo adduxit, et fraudulenter eam sibi sociavit, minans [Col. 1142C] regis esse periculum de statu regni sui, si suis non faveret hortamentis. Acquievit rex, licet nolens, sicut ipse testatus est.

Fama pessimae turpitudinis Theutpergam sequitur, et de incestuoso concubitu fratris sui Hucberti rea acclamatur, affertur schedula confessionis, ubi sponte confessa legitur, judicio consulum damnatur, misericordia praesulum salvatur, fugam capessit. Hujus facti notitiam, per illustres viros piissimus rex dominus Lotharius Romam mittit, et causas rei pandere statuit. Beatissimus papa Nicolaus ratione comperta deliciosos missos Rodoaldum scilicet Portuensem, Joannem Fidiculensem [al., Ficodensem] in Franciam mittit, et in urbe Metica, generale concilium celebrare decernit. Ubi praesentiam suam [Col. 1142D] gloriosissimus rex Lotharius, cum universo primatum suorum nobiliumque consiliariorum comitatu ostendens, in sancta synodo resedit; ibi causas suae actionis in conspectu legatorum Romanae sedis exposuit, quomodo in fide Dei genitor suus excellentissimae memoriae dominus Lotharius perpetuus Augustus, et virginem praenobilem manu propria tradiderit, et reliqua quae supra enumeravimus. Quod vero Theutperga reatus sui culpam publice confessa fuerit, in praedicto concilio, quod Metis civitate patratum est, senatores universi regni Francorum [Col. 1143A] perficere se acclamaverint. In quibus prudentia tam temporalis quam spiritalis refulget, quorum patres, proavi, et atavi Romanorum consilii maturitate rexerunt imperium, quorum stirpem, tempore Augustorum domini Ludovici imperatoris, et magnificentissimi Lotharii semper titulo consulatus exornatam intuitus sum. Horum specialem consilii praerogativam nequaquam abjiciendam universitas populi acclamavit: quippe cum nec criminum eis damnositas objiciebatur, sed probitatum ingenuitas laudibus efferebatur. Quapropter quia passim plurimi varie de his opinantur, et multiplicia definitionum genera ponunt, quo affectu super his tractaverim, ac senserim, reverentiae fidelium elucidari curabo. Quando imperator piissimus filio suo aequivoco, puellam nobilitate [Col. 1143B] carnis insignitam dedit, nondum eram episcopali onere praegravatus, nec his interfui actibus. Theutperga cum introducta fuit, et secundum conjugium patratum est, nisi auditu penitus ignoravi. His rebus ita excursis, expetitus a clero, et electus a plebe, episcopus canonice consecratus in his factis taliter sensi: Christianissimus imperator in fide Christi, et sua, virginem filio dedit, fides Dei scortum non donat, sed repudiat, dicens: Non moechaberis (Exod. XX). Et Psalmista: Perdes omnes, qui fornicantur abs te (Psal. LXXII). Paulus, qui fide Dei praecinctus erat, clamat, hoc inquiens: Scitote intelligentes, quod omnis fornicator, aut immundus aut avarus, quod est idolorum servitus, non habet haereditatem in regno Christi et Dei (Ephes. V): qui portans [Col. 1143C] stigma Jesu in corpore suo, hoc est vexillum fidei, non fovet adulteros, sed cuspide sacri faminis terebrat, dicens: Neque adulteri regnum Dei possidebunt (I Cor. VI). Dominus, qui fidelis est, et dat [Col. 1144A] sancta David fidelia, et orthodoxo imperatori Lothario, non abstulit potestatem conjungendi filium suum, cum quacunque puella decrevisset, in Evangelio dicit: Qui dimissa uxore, alteram duxerit, moechatur (Matth. XIX). Unde oportet, ut haec audientes, pio et devoto studio paternos canones audiant, ac servent, quia terminos Patrum nunquam transgredi oportet. Nam sacri canones paterno munere mulierem datam culpa carere proclamant. Imperator, qui culturae divinae deditus erat, fornicationis detestabili facinore filium uti non permisit Lotharium regem, cujus professio, et omnium senatorum talis exstitit, de copula Waldradae, quod eam genitor in fide Dei sibi dederat.

De Theutperga vero, quod sceleris sui malum de [Col. 1144B] horrendo impudendi [f. impudici] fratris amplexu confessa, et comprobata fuerit, similiter omnino protestati sunt, quae non pavidis a nobis minis territa est, nec amoenis confota blanditiis. Ipse autem secundum Apostolum faciens, ubi dicit: Si fieri potest, cum omnibus hominibus pacem habete (Rom. XII), et consulum nobilium voces audiens, sicut supra per succedentia tempora exemplis annotavimus, quod audita et approbata sunt senatorum consilia, in omnibus subscriptionibus, et definitionibus nostris hoc modo censuimus, ut si Theutperga confessa praedictum fuisset reatum, regia societate indignam esse censui. Et si Waldrada in fide Dei munere patris juncta esset regi, fidem Dei non ausus fui blasphemare, ne forte perfoderet me Scriptura verbi jaculo [Col. 1144C] dicens: Blasphemos ne patiaris vivere (Lev. XXIV). Apostolus licentiam dat, ut unusquisque in suo sensu abundet (Rom. XIV) [a 1Kb] .




[Col. 1143]
EPISTOLA ADVENTII AD THEUTGAUDUM COLONIENSEM EPISCOPUM. Certiorem secreto facit de synodo apud Metas mox congreganda.
(Baron., ibid.)

[Col. 1143D] Reverentissimo ac sanctissimo nobis per omnia desiderando Patri THEUTGAUDO ADVENTIUS devotus filius, et assiduus orator, summae felicitatis pacem et gloriam.

Praesentes apices, per Deum, et propter Deum humiliter precamur, ut nullus alius mortalium videat, sed Vulcanus edax perspectos consumat. Vestrae antiquae gravitatis, et maturum consilium, ac vice fidei anchoram prudentiae tutelam figat in sapientiae firmamento [fundamento], ne aliquid nostro seniori sinistrum, vel dextrum isto tempore nuntietis, [Col. 1144D] quousque in Purificatione sanctae Mariae, sicut pro certo vocati sunt omnes nostri confratres, Metis conveniant: quia pro certo scitis, quod noster senior modis omnibus deliberatum habet, ut illorum communi consilio, quidquid illis secundum Deum melius visum fuerit, in omnibus se paratissimum esse promittat, aut eorum monitis, atque consiliis parens, nihil ulterius aliter agat. Quapropter oportet vos, dilectissime Pater, modo caute agere, ne, quod absit, aliqua vana spe a via Dei, et evangelicis, atque apostolicis documentis deviando, [Col. 1145A] laqueum incurrat Averni. Certi enim esse potestis quia si nostra culpa, aut aliqua vana fiducia modo erraverit, illud implebitur propheticum sanguinem ipsius de manu tua requiram (Ezech. III). Ista quippe ideo scribimus, quia Valtharum nostri senioris fidelem hodie excepimus de palatio remeantem, qui nobis praedictam deliberationem in sua fide, ex parte nostri senioris, ita ut praediximus, affirmavit, [Col. 1146A] imo multoties deprecatus est, ut propter amorem Domini, ista vobis significaremus, modisque omnibus consuleremus, ne ex vestra parte, vel vestra viva voce aliquid tale audiat, unde a sua salute vacillet. Aptius enim nobis cernitur simulari infirmitas, quam ut praeparatam a Deo medicinam languens stomachus rejiciat. Bene vos valere optamus, dilectissime Pater.




[Col. 1145]
EPISTOLA EJUSDEM AD NICOLAUM PP. Mittit professionem suam, qua purgans se de causa Lotharii, acquiescere se atque obsequi docet statutis a pontifice in synodo Romana; proinde veniam et pacem implorat.
(Apud Mansi, Conc., tom. XV.)

[Col. 1145B] Gloriosissimo Dominici gregis pastori domino et beatissimo NICOLAO, summo et universali papae, ADVENTIUS, humilis Metensium sedis episcopus, nunc et in aeternum valere.

Christus Dominus Deus proprii sanguinis pretio acquisito gregi solita pietate prospiciens, vobis summi sacerdotii contulit dignitatem: cui inter plurima spiritualium virtutum ornamenta, quibus sanctam matrem Ecclesiam inimitabili sanctitate condecoratis, sacra etiam priscae auctoritatis dogmata affatim resplendent: quo Christiana plebs, efficacissimo tanti Patris exemplo feliciter imbuta, vitiorum monstra devitare, et auxiliante Deo aeterna poterit praemia comprehendere, imo ecclesiastici ordinis disciplina vestris temporibus inviolabilis permanere. [Col. 1145C] Unde mea parvitas omnesque divina dignatione mihi crediti, multipliciter congaudentes, magnas omnipotenti Deo gratias referimus, devotis precibus implorantes, ut Deus omnipotens vestri pontificatus apicem diu incolumem custodire dignetur, ad consolationem sanctae suae Ecclesiae, omniumque fidelium animarum. Quippe cum inter saevissimas paganorum pressuras, densissimasque perversorum Christianorum simultates occuparemur, et per capita humilitatis nostrae Dominici ovilis sollicitudinem gerere optaremus, decreta excellentissimi apostolatus vestri nobis directa sunt. Super quibus responsa dignitati majestatis vestrae festinantissime currens praesentialiter dare viva voce desiderarem, nisi longaeva senectus me gravidum redderet, et [Col. 1145D] indeficiens corporis aegritudo frequenter atque inopinate spiritum exhalare cogeret. Magnum enim, et quasi totius meriti gaudium obtinerem, si ad limina apostolorum, vestramque desiderabilem et praeeminentissimam praesentiam, virium imbecillitas me ire sineret. Sed quia podagrici dolores, et veterani mei artus optata denegant, omnipotenti Deo, et sancto Petro, atque incomparabili clementiae vestrae magnitudini, meae parvitatis quantitatem committo, qui vices Dei tenetis, et in reverendissima summi principis cathedra verus apostolus residetis, ut vestris fovear solaminibus. Si enim fallaciter, quasi [Col. 1146B] fautor vitiorum, in conspectu vestrae mansuetudinis diffamatus existo, si non corpore, mente tamen ad vestra sacra vestigia provolutus, humiliter peto ut excusationis meae causas, nullo mendacii fuco obnubilatas, paternae pietatis affectu recipere non dedignemini, quas capitulatim misericordiae vestrae pandere studui.


I.

In catalogo sacerdotum nequaquam recipio Theutgualdum, quondam archiepiscopum, qui depositionis suae sententiam a vobis prolatam hactenus patienter ferens, juxta praecedentem consuetudinem nihil omnino de sacro ministerio contingere praesumpsit: sed quasi mitissimus vir, incaute se proprio sermone lapsum, atque alterius pertinacissima [Col. 1146C] obstinatione deceptum fatetur: et per humilitatis et obedientiae viam incedens, a vestra pia largitate locum satisfactionis praestolatur.


II.

Guntharium quondam sacri palatii archicapellanum in episcoporum numero non suspicio, neque ei, vel fautoribus suis communicare praesumo, quoniam vetito usus est officio, et apostolicam floccipendere excommunicationem non metuit.


III.

Causam piissimi regis Lotharii, in praesentia vestrorum legatorum, praefati quondam primates Ecclesiarum, cum aliis archiepiscopis, eorumque coepiscopis, de duabus uxoribus in nostra urbe ventilantes, [Col. 1146D] et magistratus nostri principatum obtinentes, quid de jam dicti nostri principis querela decreverint, vestram non latet sanctitatem. Ego igitur, teste Deo cum angelis et archangelis, arbitratus sum pariter vera manere, quae plurimorum consulum astipulatione effabantur. Interea decernentibus tunc temporis praescriptis archiepiscopis, eorumque coepiscopis, solus ego, qui essem meritis et ordinatione novissimus, qui magistrorum auctoritatibus et judiciis resisterem? Et ne forte in aliquo contra decretum Leonis papae offenderem verebar, qui titulo 22 ita scribit: Igitur secundum sanctorum Patrum canones [Col. 1147A] Spiritu Dei conditos, et totius mundi reverentia consecratos, metropolitanos singularum provinciarum episcopos jus traditae sibi antiquae dignitatis intemeratum habere decernimus. Si enim a regulis praestitutis ulla aut licentia, aut praesumptione discesserant, ego penitus nesciebam. Unde et in Antiocheno concilio, capite 9 ita scribitur: Per singulas regiones episcopos convenit nosse, metropolitanum episcopum sollicitudinem totius provinciae gerere: propter quod ad metropolim omnes undique, qui negotia videntur habere, concurrant, etc. Sola quippe plurimorum relatione de jam dicta querela, quae in primordiis gesta sint, aure non oculo percepi: quia episcopus non eram, sed in excubiis templi beati Stephani protomartyris occupatus, novissime in regno [Col. 1147B] domini Lotharii senioris mei expetitus a clero, et electus a plebe, pastoralis officii curam, Deus novit, non ultro ambiens, sed canonice invitatus accepi. Et multo amplius, si fieri potest, verbis archicapellani, ac caeterorum Patrum, qui interfuerunt, credulus exstiti, quam mihimetipsi, et si forte in aliquo simpliciter egi, restat ut ad magistrum veritatis recurram. Nunc ergo proferat singularis sapientia vestra normam in hoc facto, et ecce paratus sum obsecundare edictis vestrae auctoritatis, veluti Deo, in cujus persona cuncta profertis. Vestro enim sancto ac salubri consilio usus, jugo me obedientiae humiliter submitto. Nam quamvis quorumdam levitate contra me tumultum detractionis sentiam, nisi de simplicitate, nullus me in hac re accusare potest. Fidenter [Col. 1147C] enim dico: Ecce in coelo testis meus, et conscius meus in excelsis. Unde vas electionis dicit: Gloria nostra haec est, testimonium conscientiae nostrae (II Cor. III). Hinc enim beatus Gregorius papa in epistola Theoctistae patriciae directa, ita scribit (Lib. IX, epist. 39): In omne, inquit, quod agimus, vel quod extra de nobis dicitur, recurrere ad arcana mentis debemus. Etsi omnes vituperent, liber est quem conscientia non accusat.


IV.

Si decretum vestrae auctoritatis, judicio sancti Spiritus, ab omni pastoralis officii regimine praefatos metropolitas exutos definivit, propter excessus sanctionum, et absolutionem anathematis a sede [Col. 1147D] apostolica emissi super Ingeltrudem Bosonis uxorem, sciatis verissime, quia in ejus absolutione nequaquam particeps exstiti: et postquam illam vera relatione infausto adulterii genere sauciatam audivi, semper quasi mortiferum venenum abominatus sum. Communionem vero cum excommunicatis nullatenus habere universos moneo, si sacris uti ausi fuerint, sicut capitulum concilii Antiocheni quartum ostendit, quod communicantes eis ab Ecclesia abjici jubet.


[Col. 1148A] V.

Sectatorem damnatorum, ac seditiosum, vel conjurationis, aut conspirationis reum, me penitus esse denego, faventibusque quibuscunque nequaquam assentire fateor: sed cum capite, id est sancta et venerabili sede beati Petri, cui claves regni coelorum commisit, in qua etiam petra Christus rex aeternus sanctam aedificavit Ecclesiam, contra quam portae inferi non praevalebunt, canonice in omnibus me favere profiteor.


VI.

Porro sanctitas vestrae paternitatis inviolabiliter censuit nullo modo pavendam bonorum admissionem [Col. 1148B] pro temeritatibus et subscriptionibus: atque indulgentiam non esse denegandam, si vobiscum sapere, nostrumque per nosmetipsos, aut per legatos nostros assensum cum scriptis offerre studeremus. Noverit praecellentiae vestrae sanctitas munificentissima, quod legatus noster, qui jam vobis fatam professionem ostenderet, et multiplicibus verbis enuclearet, ideo tardavit, quia caeteros confratres nostros huc illucque de diversis partibus advocans, vobiscum sentire unanimiter et sapere hortatus sum. Eorumque omnium generaliter unanimitate comperta, quasi praeconem legati nostri, in ipso margine praesentis vitae constitutus, vestrae sanctae paternitati praemisi, praesentem videlicet litterarum portitorem. Nihil in me ambiguum, nihilque damnabile remanere [Col. 1148C] patior, cui viam omnis carnis arripere proprii corporis resolutio pollicetur. Sed in omnipotentis Dei misericordiam valde confido, quod mihi peccatori spatium hujus calamitosae vitae concedere debeat, quousque digna satisfactione purgatus, vestrae paternae pietatis gratiam petenti redditam intelligam, meque receptum in vestro Deo digno consortio congratuler. Credimus enim quod, favente Deo, et apostolorum omnium principe, qui in eleemosynis, et jejuniis, et furtivis orationibus spiritaliter occupati estis, omnibus viribus divina dispositione praevidere debeatis, ne pro falsidica deceptione viventia in Christi corpore membra moriantur. Igitur si meis lacrymosis precibus vestra misericordia in aliquo flectitur, per sanctam et individuam Trinitatem humiliter [Col. 1148D] deprecor, ut per latorem praesentium litterarum, si amplius esse non potest, saltem de vestra sancta manu naufragio vitae constitutus illud recipere merear, quod mitis magister vester Christus, quibusdam discipulis haesitantibus januis diversis apparens, imprecatus est dicens: Pax vobis (Joan. XX). Excellentiam sanctitatis vestrae assiduis votis et precibus diu incolumem vigere humiliter exoramus.




[Col. 1149]
ORATIONES IN SYNODO METIS COADUNATA IN ECCLESIA S. STEPHANI HABITAE.


[Col. 1149A] CAPUT PRIMUM.

Vos scitis, et multis in plurimis regnis est cognitum, quantos et quales eventus tempore senioris nostri, quem hactenus habuimus, pro causis notissimis communiter sustinuimus, et quanto dolore, quantaque angustia de illius infausta morte nuper cordibus perculsi sumus. Unde unicum refugium, et singulariter salubre consilium, rege et principe nostro destituti ac desolati, nobis omnibus esse consideravimus, ut jejuniis et orationibus ad eum nos converteremus, qui est adjutor in opportunitatibus in tribulatione, et cujus est consilium, ac cujus est regnum, et, ut scriptum est, cui voluerit dabit illud (Dan. IV); et in cujus manu corda sunt regum, et facit unanimes habitare in domo, solvens medium [Col. 1149B] parietem, et faciens utraque unum: deprecantes ipsius misericordiam, ut daret nobis regem ac principem secundum cor suum, qui in judicio et justitia nos in omni ordine ac professione regeret, salvaret atque defenderet juxta voluntatem ejus, et corda omnium nostrorum unanimiter in eum inclinaret atque uniret, quem ipse ad salutem et profectum nostrum praescitum et electum atque praedestinatum habeat secundum misericordiam suam.


[Col. 1150A] CAPUT II.

Quia denique voluntatem Dei, qui voluntatem timentium se facit, et deprecationes eorum exaudit, in concordi unanimitate nostra videmus, hunc regni ejus haeredem esse legitimum, cui nos sponte commisimus, domnum videlicet praesentem regem ac principem nostrum Carolum, ut nobis praesit et prosit: videtur nobis, si vobis placet, ut sicut post illius verba vobis manifestabimus, signo certissimo demonstremus, quia illum a Deo electum et nobis datum principem credimus, et eidem largitori Deo ex suis beneficiis non simus ingrati; sed, gratiarum actiones illi referentes, oremus quatenus et eum nobis ad salutem et defensionem sanctae suae Ecclesiae, et ad auxilium atque profectum omnium nostrum [Col. 1150B] cum salute ac pace, et tranquillitate nobis conservet diutius, et nos fideli devotione illi obsequentes, atque optata salvatione fruentes, sub illius administratione in suo gubernet servitio.


CAPUT III.

Et si illi placet, dignum ipsi et necessarium nobis esse videtur, ut ex ejus ore audiamus, quod a Christianissimo rege, fideli et unanimi in servitio illius populo, unicuique in suo ordine convenit audire, ac devota mente suscipere.




[Col. 1149]
ADVENTII PRIVILEGIUM PRO ABBATIA GORZIENSI, [ANNO 863.]
(Apud D. Calmet., Histoire de Lorraine.)

[Col. 1149C] Pastoralis officii solertia dum circa custodiam crediti gregis invigilat, asperitatem persequentium sub ovina pelle latentium sedare non trepidat. Cum enim vices Dei regis aeterni suscipit, ut ejus nominis virtute personarum acceptio annulletur, et inviolatum aequitatis judicium roboretur, profecto non oportet dissimulare libertatem veritatis, Domino dicente: In mundo pressuram habebitis, sed confidite, quia ego vici mundum (Joan. XVI, 33); non levis est noxa peccatis communicare alienis, eis qui sacris Ecclesiarum sedibus praesident, pro exaltatione commendatae ratione dignitatis dignum est ut ingeniosa magnae sollicitudinis cura excubent, quatenus spirituales oves absque ullius occasionis molestia sacram exhibere militiam valeant. Igitur Adventius sanctae [Col. 1149D] et venerabilis Metensis urbis sedis divini respectus gratia pontifex, circa vigilias plebis commissae diligenti [Col. 1150C] mentis sagacitate desuflans [forte desudans], monasteria et praedia ad magnificam pretiosissimi Christi martyris aram aspicientia, quae olim distracta fuerant post transitum praedecessoris mei Drogonis recolendae memoriae archiepiscopi, non solum per firmitatem regalis edicti a praecellentissimo rege Lothario adeptam, verum etiam ex auctoritate synodicae definitionis, quae in nostra sede, imperante summo et universali papa Nicolao, canonice celebrata est, in suo statu, Deo auxiliante, restituimus, ubi etiam hoc privilegium per mandata Romanae sedis accepimus, ut facultates rerum Ecclesiae nostrae reintegraremus, sicut in eodem privilegio continetur, quod in eadem sancta synodo judicio legatorum beatissimi papae Nicolai, et consensu episcoporum multiplicium [Col. 1150D] regionum patratum est; patet cunctis quantas Ecclesia nostra scissuras pertulerit, cum [Col. 1151A] monasteria saecularium fuerint domicilia virorum, pene jam haereditas Dei suis nudabatur obsequiis, nefaria distributione praevalente, inter quae direptionis dispendia nobile monasterium nostrae dioeceseos, quod super fluvium Gorziae fundatum est in honore beatorum apostolorum Petri et Pauli, et beati Stephani protomartyris, ubi praeclarum beati martyris Gorgonii corpus humatum tenetur, temporibus praedicti antecessoris nostri huc illucque rerum suarum scissionem pertulit, cum proprius monasterii abbas nomine Haldinus, ab hac luce subtractus est; in tantum, quod sine dolore proferre non possumus, ut vix sacrum monachorum agmen victus necessitatem haberet: sed cum jam laicalibus deservire imperiis praedictum locum Lotharius rex censuit, Buinio [Col. 1151B] cuidam comiti illud committere; paulatim deficientibus alimentorum et tegumentorum solaminibus, regularis observatio minuebatur, religio monastica infirmabatur, ecclesiae nulla ornatus gratia decorabantur, ipsaque altaria pluviis et nuditatibus aspernabantur. His lamentationum singultibus lacessitus, cum Propheta ejulabam: Quis, inquiens, dabit capiti meo aquam, et oculis meis fontem lacrymarum, et flebo populum meum die ac nocte? (Jer. IX, 1.) Nam quia instantia mea erat sollicitudo monasterii praedicti, quod praedecessores mei novo liberalitatis fundo ditaverunt, accessi ad gloriosissimum regem Lotharium, et expositis privilegiis et chartulis quibus sacer locus nitebatur, a potestate illicitae dominationis eruere festinavi, ibique regularis observantiae [Col. 1151C] abbatem, nomine Betonem constitui, ut monachi suae professionis non immemores, jugo Christi suavissimo colla flectere non ignorent: nempe postquam divae recordationis praedecessor meus Chrodegangus archiepiscopus, jam dictum monasterium novo fundamine instruxit, usque ad detestandas praelocutae calamitatis oppressiones, a regularibus abbatibus gubernabatur, possidentibus et dominantibus integritatem assequentium facultatum. Quapropter quia, Deo cooperante, ipsum cum omnibus ad se pertinentibus a ditione improbae vastationis liberavimus, decernimus coenobium Gorziense in honore beati Petri apostoli et Stephani martyris, ubi inclytus martyr Gorgonius admirabili virtutum laude coruscat, regulariter gubernari, ipsumque ac [Col. 1151D] pristinam omnium rerum suarum reintegrationem [Col. 1152A] Betoni abbati et successoribus suis perpetim disponimus obtinendum; ea ratione, quando viam universitatis aliquis abierit, noster vassalus aut aliqua persona, qui beneficia de rebus supradictis habent, filii eorum et propinqui non obtineant ea, omnimodis interdicimus, sed absque mora, absque ullius contradictione, ad Betonem abbatem, et ad successores ejus, ac ad monachos qui ibidem Deo militant, redeant. Si vero interim locus evenerit, ut de nostro indominicato, aut de rebus quas adhuc multi per nostrum beneficium retinent, commutare, oportune possimus, dabimus de nostro, ut restitutio sancti Petri rerum integra perseveret: precarias autem et commutationes provideat praedictus abbas cum monachis sibi commissis, ut quod utile judicaverit [Col. 1152B] faciat. Capellas villarum et dotalitia in antiquum statum reformamus, ut sicut fuit temporibus Theomari ejusdem loci abbatis, ita necessitatibus fratrum deservire faciat. Familia vero ejusdem coenobii a servitutis officio quo fuit priscis temporibus, in eo permaneat. Ad ultimum vero humiliter peroptamus, ut eodem honoris privilegio locus praenominatus perseveret, cum omnibus appenditiis suis, quo continetur in decretis praedecessorum meorum; praedia villarum quae comparata sunt, vel a nobilibus viris donata sunt vel erunt, usibus et dispositionibus abbatis et monachorum perpetualiter subdantur, ut spiritualia et temporalia habeant sufficienter, ut Deo in perpetuum placeant. Si vero ipse, aut aliquis successorum meorum, cum divino intuitu, pro reverentia [Col. 1152C] Dei et sanctorum patrociniis in praedicto loco locatis, et animae nostrae remedio in perpetuum manendum censemus, irritum duxerit, aut in aliqua parte infirmaverit, sciat se terribilem rationem redditurum in die tremendi examinis pro sacrilego ausu, cum Dominus justissimus judex ad judicandum venerit, et dignam unicuique facto remunerationem attulerit. Ut autem hoc firmitatis nostrae decretum perpetuo tempore servetur, et a nullo immutetur, manus propriae conscriptione immutabiliter censuimus. Adventius sanctae Mediomatricensis Ecclesiae episcopus, hujus ecclesiasticarum rerum privilegii restitutionem manu propria firmavi, ac roborandum omnium successorum meorum per Christum manibus exoro et humiliter exposco. Hoc anno ab [Col. 1152D] Incarnatione Domini 873 indictione 11 epacta 28.




[Col. 1151]
EPITAPHIUM ADVENTII A SEMETIPSO EXARATUM.
(Histoire littéraire de la France, tom. V, pag. 431.)


[Col. 1151D] Tristis origo hominis, sed tristior ultima sors est.
   Invida mors repetit quod sua jura debent.
Divitiis pollens nimium, hanc formidet egenus.
   O puer atque senex, mortis amara cave:
[Col. 1152D] Impavidus, pavidus, fortis, perterritus ipse.
   Huc pereunt cuncti sorte sub occidua!
Hic ego vanis quondam ostro comptus et auro,
   Fortunamque avidam experior tumulo.
[Col. 1153A] Innumeras concessit opes mihi conditor orbis;
   Sumpsit inops modicas, pauper et exiguas.
Praesulis officium, populo acclamante, recepi.
   Semina distribui parcius alma gregi.
Ecclesias Christi cultu venerabar honesto:
   Peccati hinc veniam coelicolae obtineant.
Carmina laeta olim cecini, nunc tristia fingo,
   Funeris exsequias musa venusta parat.
[Col. 1154A] Francia me genuit, genitor nomine Saxo.
   Oromatis merui nomen habere novum.
Dic relegens: Requiem teneat Adventius almam,
   Cum grege candidulo regna beata petens.
Rex coeli adveniens plasmatis reddere digna,
   In paradisiaco gramine pande viam.
Obsecro per trinum Dominum, contestor et unum,
   Mauseoli septum nulla manus violet.



[EPISTOLA DE CYNOCEPHALIS.]




[Col. 1153]
[1Kb] RATRAMNI CORBEIENSIS MONACHI EPISTOLA DE CYNOCEPHALIS AD RIMBERTUM PRESBYTERUM SCRIPTA.
(Apud Oudinum, de Script. eccles. tom. II.)

[Col. 1153B] Divinae gratiae muneribus honorato, plurimumque in Christo diligendo RIMBERTO venerabili presbytero, RATRAMNUS sempiternam in Domino Jesu Christo salutem.

Quod nostrae petitionis memores effecti, scripsistis nobis illa quae de Cenocephalorum [a 1Kb] natura potuistis cognoscere, non modice me laetificastis. Quod vero ad ea quae postulastis minime rescripserim, noveritis negligentiae torpore nequaquam hoc contigisse, verum quia delatoris praesentia non affecerat, suspensum fuisse. Nunc autem veniente fratre Sarwardo ad nos et ad vos remeante, data occasione, solliciti fuimus, breviter intimare quae nobis videbantur super inquisitione vestra. Quaeritis enim quid de Cenocephalis credere debeatis, videlicet [Col. 1153C] utrum de Adae sint stirpe progeniti, an bestiarum habent animas: quae quaestio compendiose ita potest determinari. Si hominum generi deputandi sunt, nulli dubium debet videri quod primi hominis de propagine descenderint. Neque enim fas est humanam credi aliunde deduci originem quam primi de parentis substantia. Quod si bestiali generi connumerantur, nomine tantum hominibus, non natura communicant. Inter haec sciendum vero si contenti fuerimus opinione nostrorum, videlicet ecclesiasticorum doctorum, inter bestias potius quam inter homines deputandi sunt, siquidem et forma capitis et latratus canum, non hominibus sed bestiis similes ostendit. Hominum denique est rotundum vertice coelum aspicere, canum vero oblongo capite rostroque [Col. 1153D] deducto terram intueri. Et homines loquuntur, canes vere latrant. Verum quo litterae a vestra charitate [Col. 1154B] nobis directae, dum naturam illorum diligentius significarunt, nonnulla docuerint quae humanae rationi potius quam bestiali sensibilitati convenire videntur: scilicet quod societatis quaedam jura custodiant, quod villarum cohabitatio testificatur; quod agri culturam exercent, quod et frugum messione colligitur; quod verenda non bestiarum more detegant, sed humana velent verecundia, quae res pudoris est indicium; quod in usu tegminis, non solum pelles, verum etiam et vestes eos habere scripsistis: haec enim omnia rationalem quodammodo testificari videntur eis inesse animam. Nam cum dicatur civitas esse coetus hominum eodem sub jure pariter degentium, istique simul cohabitare per villarum contubernia dicantur, civitatis distinctio talibus [Col. 1154C] convenire non abs re creditur. Siquidem et collectione sua multitudinem faciunt, et pariter habitare nonnisi sub alicujus jure conditionis poterant. Ubi vero jus aliquod servatur, consensu quoque animorum una continetur. Neque jus aliquod potest esse, quod consensus communis non decreverit. Verum talem praeter moralitatis disciplinam nec constitui, nec custodiri aliquando potuit. Jam vero agros colere, terram proscindere, sementem rurali fenori concredere, artis peritiam demonstrat. Quae res nisi ratione praeditis haudquaquam favere cognoscitur. Etenim rationis est causam requirere singularum actionum, ubi causa: quae res pingues efficiat terras, quae causa sementis ubertatem producat; quarum sine scientia agricultura nunquam [Col. 1154D] digne poterit exerceri. Porro tegumenta nosse conficere, vel pelle, vel lana linoque, studium est rationalis [Col. 1155A] animae. Nisi enim artificio quodam haec parari non possunt, et artis scientia nonnisi rationali conceditur animae. At pudenda velari, honestatis est signum, quod non quaeritur nisi ab animo inter turpe et honestum habente distinctionis judicium. Erubescere namque nemo potest de turpitudine, nisi cui contigit quaedam honestatis cognitio. Haec autem omnia rationalis animae esse propria, nemo nisi ratione carens negabit. Inter honestum turpeque discernere, artisque scientia pollere, jura pacis concordiaeque condere, nec sine judicio rationis nec praeter acumen ingenii, fieri possunt. Qua de re cum talia dicitis apud Cenocephalos videri, rationalem eis inesse mentem reipsa testificamini. Homo vero a bestiis ratione tantummodo discernitur. Quae, quod [Col. 1155B] videtur inesse his de quibus loquimur, homines potius quam bestiae deputandi videntur.

Huic intelligentiae non parum suffragari videtur libellus de martyrio sancti Christophori editus. Quemadmodum autem in eo legitur, hoc de genere hominum fuisse cognoscitur, cujus vita atque martyrium claris admodum virtutibus commendatur. Nam et baptismi sacramentum divinitus illum consecutum fuisse, nubis ministerio eum perfundente, sicut libellus ipse testatur, creditur. Fama quoque vulgante, plura feruntur quae hujusmodi hominum genus rationis compos insinuare videntur. Isidorus quoque cum de portentorum ex humano genere defluxorum varietate loqueretur in libris Etymologiarum, inter reliqua sic ait: »Sicut autem in singulis [Col. 1155C] gentibus quaedam sunt monstra hominum, ita in universo genere humano quaedam monstra sunt gentium, ut Gigantes, Cenocephali, Cyclopes, et caetera.« Hoc dicens manifeste signavit quod Cenocephalos ex primi hominis propagine originem duxisse fuerit opinatus. Nam sicut in singulis gentibus quaedam contra legem naturae videntur procreari, ut bicipites, trimani, pumiliones, hermaphroditae, sive androgynae, vel alia perplura, quae tamen contra naturae legem non fiunt, sed propria quodammodo dispositione proveniunt, siquidem lex naturae Divinitatis est dispositio. Sic quoque universi generis humani ordini naturali videntur monstruosam inferre procreationem illa, quae superius commemorata sunt, hominum, prodigiosa portenta, vel alia plura, [Col. 1155D] quae longum est commemorare, ut Pigmaei, Anticaudae, quorum aliis cubitalis dicitur inesse statura corporis, aliis plantarum conversio post crura, et in plantis octoni digiti: Hippodes, qui humanam formam pedibus miscent equinis; Macrobii, humanam staturam pene duplo superantes; gensque feminarum in India quinto anno concipiens, et octavum vitae annum non excedens, et alia complura fatuque incredibilia. Et quamvis ferantur ista ex humano genere duxisse originem non tamen mox neque temere homines ratione praeditos esse firmandum. De Gigantibus [Col. 1156A] vero qui inter haec portenta numerantur, homines fuisse de hominibus natos nemo fere qui dubitet, quandoquidem divinarum auctoritate litterarum, hoc astrui non ignoremus. Quibus Cenocephali dum connumerantur, hoc etiam et de istis sentiendum esse putatur, maxime si illa constiterint quae de sancto Christophoro leguntur, ut quae fama de eis vulgaris dispergit. Nec tamen ista dicentes vel sentientes, consequitur ut quidquid de homine procreatur, hominem quoque esse humanaeque rationis ingenio praeditum. Verbi gratia, cum legatur vitulus ex muliere procreatus, aut serpens editus de femina. Proinde tamen neque vitulum, neque serpentum illum, humanam animam vel rationalem habuisse consenserim. Monstruosus quoque partus [Col. 1156B] ille tempore regis Alexandri de muliere profusus, cujus superior pars hominem proferebat, inferior vero bestiarum formas diversarum viventiumque protulerit. Nec tamen bestias illas, licet humano semine procreatas, rationalem habuisse animam, nisi rationis expers, unquam puto praebebit assensum. Qua de re nec hos de quibus res agitur, propterea quia duxerant originem ex hominibus, eos continuo rationali pollere mente crediderim, si non vel ea quae scripsistis, vel quae leguntur et feruntur de iis talia, quomodo sentirem, moverent. Nunc autem tanta tamque fortia videntur esse quae super his dicuntur, ut his vel fidem non adhibere, vel contradicere velle, pervicacia potius videatur esse quam prudentia. Accedit ad haec, quod scripta vestra testantur, [Col. 1156C] domesticorum omne genus animalium, quae nostris in regionibus habentur, apud illos haberi. Hoc vero fieri posse, si bestialem et non rationalem animam haberent, nequaquam video. Siquidem homini animalia terrae fuisse divinitus subjecta, Geneseos lectione cognoscimus. Ut vero bestiae alterius a se generis animantia, et maxime domestici generis, curent, et eis diligentiam adhibeant, suisque cogant imperiis subjacere et usibus parere, sicut nec auditum, ita nec creditum cognoscitur. At vero Cenocephali, cum domesticorum animalium dicuntur habere multitudinem, eis minime convenit bestialis feritas, quorum animalia domestica lenitate mansuefiunt. Haec sunt quae de Cenocephalis arbitror sentienda. Caeterum an et aliis sic sentire placuerit, an e diverso, [Col. 1156D] non erit nostri judicii. De libro vero beati Clementis quod interrogastis, non inter doctos viros plenae auctoritatis habetur, quamvis non usquequaque repudietur. Leguntur enim quaedam in illo, nostro, id est ecclesiastico, dogmati non usquequaque respondentia. Verum quae de gestis Pauli apostoli scribuntur in illo, recipiuntur, ut pote nihil quod doctrinae Christianae vel contradicat vel repugnet, continente. Valere beatitudinem vestram semper in Christo gaudemus, et ut memor sis nostri deprecamur.




Volume back matter





[Col. 1157]
ORDO RERUM QUAE IN HOC TOMO CONTINENTUR.



[Col. 1157] RATRAMNUS, CORBEIENSIS MONACHUS.
    Notitia historica. 10
    DE PRAEDESTINATIONE DEI. 11
    Praefatio auctoris. 13
    LIBER PRIMUS.---De divina dispositione. 13
    Praefatio libri secundi. 41
    LIBER SECUNDUS.---De Praedestinatione Dei. 43
    DE EO QUOD CHRISTUS EX VIRGINE NATUS EST. 81
    Monitum Acherii. 81
    Auctoris praefatio. 81
    CAPUT PRIMUM.---De Christi nativitate in Germania errores. Rationes affert auctor quare nasci ut caeteri debuit Christus. 83
    CAP. II.---Objicitur violatam matris integritatem. Respondetur Mariam semper virginem permansisse 84
    CAP. III.---Per vulvam exisse Christum probat auctor.---Partes corporis minime turpes. Qui partes corporis deturpantur.---Spiritus sanctus beatam Virginem ab omni contagio sanctificavit.---Partes quaedam corporis quare inhonestae. 85
    CAP. IV.---Auctor profert testimonia ex Veteri Testamento, ut suadeat Christum per vulvam Virginis exisse. 87
    CAP. V.---Testimonia alia. 89
    CAP. VI.---Ex Patribus suam asserit sententiam. 92
    CAP. VII.---Testimonia ex Augustino et Hilario. 94
    CAP. VIII.---Item et Gregorio papa et venerabili Beda. 95
    CAP. IX.---Item ex Hieronymo. 97
    CAP. X.---In medium adducuntur poetarum Christianorum suffragia. 99
    DE CORPORE ET SANGUINE DOMINI. 103
    Praefatio historica. 103
    INCIPIT LIBER. 121
    DISSERTATIO in librum De corpore et sanguine Domini, auctore Jacobo Boileau, theologo Parisiensi. 171
    CONTRA GRAECORUM OPPOSITA ROMANAM ECCLESIAM INFAMANTIUM. 222
    Monitum. 223
    LIBER PRIMUS. 225
    CAPUT PRIMUM.---Michaelis et Basilii impp. oppositis responsio. Opposita Graecorum. 225
    CAP. II.---Iterum de Graecorum objectis.---Quid muneris imperatoribus incumbit. 227
    CAP. III.---Probatur Spiritum sanctum ex Patre Filioque procedere. Ario assimilantur Graeci. Salvator est veritas. Spiritus sanctus est spiritus veritatis, id est Christi. Charitas dicitur Spiritus sanctus. 229
    CAP. IV.---Testimonia proferuntur ex Evangelio et Epistolis Pauli. 232
    CAP. V.---Quid sit effusio sancti Spiritus. Qui spirat Spiritus sanctus. 234
    CAP. VI.---Testimonia ex Scripturis. 236
    CAP. VII.---Testimonia alia. 238
    CAP. VIII.---Testimonia ex Evangelio et conciliis 242
    LIBER SECUNDUS. 243
    CAPUT PRIMUM.---Comprobatur ex Patribus Spiritum sanctum a Filio procedere. 243
    CAP. II.---Conciliorum auctoritate destruuntur opposita Graecorum. 245
    CAP. III.---Testimonia ex Athanasio et Gregorio Nazianzeno. 247
    CAP. IV.---Ex Ambrosio. 253
    CAP. V.---Ex Didymo. 259
    CAP. VI.---Ex Paschasio. 266
    LIBER TERTIUS. 271
    CAPUT PRIMUM.---De processione Spiritus sancti.--- Quod universalis Ecclesia totum orbem comprehendat. 271
    CAP. II.---Auctoritate Augustini haeretici confutantur. 273
    CAP. III. Item testimonia ex Augustino. 277
    CAP. IV.---Ex eodem. 288
    [Col. 1158] CAP. V.---Ex Gennadio et Fulgentio. 294
    CAP. VI.---Ex Athanasio. 297
    LIBER QUARTUS. 303
    CAPUT PRIMUM.---De diversis Ecclesiae censuetudinibus. Quid in Ecclesia uniformiter ab omnibus tenendum. Mutantur aliquando consuetudines. 303
    CAP. II.---Item de diversis Ecclesiae consuetudinibus. Jejunium quadragesimale diversimode olim celebratum, variorum ciborum usus. Ritus diversi. Quot olim apud Judaeos sectae. 306
    CAP. III.---Graeci Romanos culpant quod Sabbato jejunant. Ad quid jejunium Sabbato observatur. Graecorum objectio. Responsio. 311
    CAP. IV.---Romani, quod Graecorum more Quadragesimam non observent, redarguuntur. Quam ob causam quadraginta dierum jejunium ante Pascha. Varie hebdomadarum numerus servatur. Quare nonnulli Occidentalium triginta sex dies jejunant. Quadragesimus dierum numerus explicatur. 317
    CAP. V.---De barbae seu capitis tonsione agitur. 322
    CAP. VI.---Caelibatus clericorum propugnatur adversus Graecos. Caelibatus clericorum legibus ecclesiasticis asseritur. 324
    CAP. VII.---Confirmationis sacramentum a presbyteris conferri posse contendunt Graeci. Hos refellit auctor.---Qui differt sacerdos ab episcopo 332
    CAP. VIII.---Romano pontifici patriarcham C. P. praeferre conabantur imperatores Graeci. Ecclesia Romana omnes alias dignitates praecellit. 334

GOTTESCHALCUS ORBACENSIS MONACHUS.
    Notitia historica. 345
    CONFESSIO GOTTESCHALCI MONACHI POST HAERESIM DAMNATAM. 347
    GOTTESCHALCI CONFESSIO PROLIXIOR. 349
    FRAGMENTA LIBELLI EJUSDEM AD RABANUM. 365
    ART. I.---De gemina praedestinatione. 365
    ART. II.---De libero arbitrio. 365
    ART. III.---De voluntate Dei. 366
    ART. IV.---De morte Christi. 366
    EPISTOLA AD RATRAMNUM. 367

LOTHARIUS REX.
    EPISTOLAE TRES. 371
    EPISTOLA PRIMA.---Ad Nicolaum Papam. Conqueritur quod pontifex nimium de ipso ejus aemulis credat. Dolere se significat de Theut gaudi et Guntharii excommunicatione. Caeterum purgans se de omnibus, paratum se ostendit coram pontifice adversariorum calumnias refellere. 371
    EPISTOLA II.---Ad eumdem.---Ut excommunicationem ob consortium cum Waldrada comminatam effugiat, suum ad Nicolaum Romam adventum nuntiat, et ut eum spe bona ludificet episcoporum ad eumdem legationem decernit, et auxilium contra Saracenos, si opus sit, et pollicetur. 374
    EPISTOLA III.---Ad Adrianum II Papam.---De Nicolai obitu certior factus Lotharius, has litteras ad ejus successorem Adrianum scribit, rogans ut quod a Nicolao obtinere non potuit, ab eo impetraret, suum Romae adventum. 376

GUNTHARIUS COLONIENSIS EPISCOPUS.
    DIABOLICA IN NICOLAUM PAPAM CAPITULA. 378
    Praefatio ad episcopos regni Lotharii. 378
    Incipiunt capitula. 379
    RETRACTATIO ADRIANO II DATA. 381
    THEODGAUDI, GUNTHARII ET ARDUICI EPISTOLA AD HINCMARUM. 381
    EORUM EPISTOLA AD EPISCOPOS IN REGNO LUDOVICI CONSTITUTOS. 381

[Col. 1159] THEUDOINUS, CATALAUNENSIS PRAEPOSITUS.
    AD ALMANUM MONACHUM ALTIVILLARENSEM EPISTOLA. 385

PAULUS ALVARUS CORDUBENSIS.
    Notitia historica. 387
    CONFESSIO ALVARI. 397
    EPISTOLAE. 311
    I.---Aurelio Flavio Joanni. 411
    II.---Item alia epistola Joanni Spalensi directa. 418
    III.---Incipit epistola Joannis Spalensi Alvaro directa. 420
    IV.---Item epistola Alvari Joanni, cui supra, directa. 427
    V.---Item alia eidem Joannis directa. 448
    VI.---Item epistola Joannis Spalensis Alvaro directa. 458
    VII.---Item epistola Alvari Speraindeo abbati directa. 461
    VIII.---Item epistola Speraindei Alvaro directa. 462
    IX.---Item epistola Alvari Romano medico directa. 464
    X.---Episcopi (et ut apparet Sauli Cordubensis) ad alterum episcopum epistola. 467
    XI.---Incipit epistola Alvari Saulo episcopo directa. 473
    XII.---Item rescriptum Sauli episcopi Alvaro directum. 474
    XIII.---Item epistola Alvari Saulo episcopo directa. 476
    XIV.---Incipit epistola Alvari transgressori directa. 478
    XV.---Rescriptum transgressoris Alvaro directum. 483
    XVI.---Item epistola Alvari Eleazaro directa. 483
    XVII. 491
    XVIII.---Item epistola Alvari transgressori directa. 492
    XIX.---Item epistola transgressoris Alvaro directa. 512
    INDICULUS LUMINOSUS. 513
    INCIPIUNT VERSUS. 555
    I.---Carmen Philomelae. 555
    Item aliud philomelaicum carmen. 556
    II.---Disticha de Gallo. 556
    III.---Versus alii. 557
    IV.---Versus laudis, vel precis. 557
    V.---Item versus. 557
    VI.---Incipiunt versus ephemerides aegritudinis propriae.---Praefatio precis. 558
    VII.---Item lamentum metricum proprium. 558
    VIII.---Versus in bibliotheca Leovegildi. 559
    IX.---Item versus in crucis laudem. 562
    X.---Versus heroici in laudem beati Hieronymi. 563
    APPENDIX AD ALVARI CORDUBENSIS OPERA. 565
    OPUSCULA LEOVIGILDI ET CYPRIANI, CORDUBENSIUM PRESBYTERORUM. 565
    Leovigildi Liber de habitu Clericorum. 565
    Incipiunt Epigrammata domini Cypriani. 567

BERNARDUS, MONACHUS FRANCUS.
    ITINERARIUM IN LOCA SANCTA. 569

WANDALBERTUS, PRUMIENSIS MONACHUS
    Notitia historica. 573
    MARTYROLOGIUM. 575
    Monitum. 575
    Praefatio auctoris. 577
    Sequentis metrici operis textus. 579
    Invocatio. 579
    Allocutio. 581
    Commendatio. 583
    Ad Caesarem. 583
    Propositio. 584
    Comprehensio temporum, mensium, dierum atque horarum. 584
    INCIPIT MARTYROLOGIUM. 585
    Januarius. 585
    Februarius. 587
    Martius. 590
    Aprilis. 594
    Maius. 597
    Junius. 600
    Julius. 603
    Augustus. 606
    September. 609
    [Col. 1160] October. 612
    November. 616
    December. 620
    Conclusio. 623
    Hymnus in omnes sanctos. 624
    DE DUODECIM MENSIUM NOMINIBUS, SIGNIS, AERISQUE QUALITATIBUS. 625
    De Januario. 625
    De Februario. 625
    De Martio. 626
    De Aprili. 626
    De Maio. 627
    De Junio. 628
    De Julio. 628
    De Augusto. 629
    De Septembri. 630
    De Octobri. 630
    De Novembri. 631
    De Decembri. 632
    HOROLOGIUM PER DUODECIM MENSIUM PUNCTOS. 632
    De Januario et Decembri. 632
    De Februario et Novembri. 633
    De Martio et Octobri. 634
    De Aprili et Septembri. 634
    De Maio et Augusto. 634
    De Junio et Julio. 634
    DE CREATIONE MUNDI per ordinem dierum sex. 635
    De uno et trino Deo. 635
    De die primo. 635
    De die secundo. 636
    De die tertio. 636
    De die quarto. 636
    De die quinto. 637
    De die sexto. 637
    De creatione hominis. 638
    Mysticus de creatione mundi sensus in homine accipiendus. 638
    VITA SANCTI GOARIS. 639
    Prologus. 639
    Incipit libellus de Vita et actibus S. Goaris. 641
    Incipit alter quae gesta sunt apud memoriam S. Goaris, ex quo ecclesia ejus aedificari coepta est feliciter. 655
    Prologus. 655
    I.---De translatione corporis sancti Goaris. 655
    II.---Miracula facta tempore Asueri abbatis. 658
    APPENDIX. 673
    Historia translationis reliquiarum SS. martyrum Chrysanti, et Dariae. 673

AENEAS PARISIENSIS EPISCOPUS.
    LIBER ADVERSUS GRAECOS. 683
    In opus subsequens Acherii monitum. 683
    Praefatio auctoris. 685
    INCIPIT LIBER. 689

HERARDUS, TURONENSIS ARCHIEPISCOPUS.
    Notitia historica. 761
    HERARDI CAPITULA. 763
    COMMONITORIUM HERARDI AD VENILONEM. 773
    ANNUNTIATIO HERARDI AD SYNODUM SUESSIONENSEM. 775

ISO, SANGALLENSIS MONACHUS.
    Notitia historica. 779
    DE MIRACULIS SANCTI OTHMARI. 779
    Praefatio auctoris. 779
    LIBER PRIMUS. 781
    CAPUT PRIMUM.---Quibus miraculis B. Othmari sanctitas in basilica S. Petri claruerit. 781
    CAP. II.---Quomodo Salomon episcopus ejus sanctimoniam in synodo perstringens triduanum jejunium induxerit. 781
    CAP. III.---Qualiter idem episcopus sanctum corpus de sepulcro sustulerit, et oblatas ibi illaesas repererit 782
    CAP. IV.---Beati Othmari translatio, et festivitatis ejus indicta celebratio. 783
    CAP. V.---Abbreviatio temporum in quibus commemoratae gerebantur res. 784
    [Col. 1161] CAP. VI.---Incognita odoris fragrantia circa ejus corpus aspersa. 785
    CAP. VII.---Lucerna vitrea coram eo coelitus incensa. 786
    CAP. VIII.---In vigilia festivitatis ejus alia itidem lucerna sponte sua irradiata. 787
    CAP. IX.---Opificum labor in ejus solemnitate frustratus. 787
    CAP. X.---Quemadmodum panis odio afflictus ejus desiderio fuerit invasus. 788
    CAP. XI.---Quidam debilis sanitatis restitutus. 789
    CAP. XII.---Mutus loquendi officio donatus. 790
    CAP. XIII.---Membris omnibus a nativitate contractus meritis sancti corrigitur. 790
    LIBER SECUNDUS. 791
    PRAEFATIO. De miraculis quae post iteratam sancti Othmari translationem in ejus basilica sunt ostensa. 791
    CAPUT PRIMUM.---De ipsius Ecclesiae consecratione, et quomodo in ipsa translatione mutus quidam loquendi munere sit donatus. 791
    CAP. II.---Quod in plurimis locis circa reliquias ejus miracula multa fiant. 793
    CAP. III.---Pedem saucius et tumefactus sanitatem indeptus est apud tumulum ejus. 794
    CAP. IV.---Tibia suspensa protenditur. 794
    CAP. V.---Celebre miraculum sanctimonialis illuminatae. 794
    FORMULAE. 795

GRIMALDUS, SANGALLENSIS ABBAS.
    LIBER SACRAMENTORUM. 795
    Pamelii monitum. 795
    Praefatio auctoris. 797
    I.---Benedictio cerei. 800
    II.---Orationes per singulas lectiones in Sabbato sancto, require retro in Sabbato sanctae Paschae. 802
    III.---Item orationes in Vigilia Pentecostes, require retro in Sabbato sanctae Pentecostes. 802
    IV.---Benedictionem salis ad faciendum catechumenum, et inde quae sequuntur orationes, qualiter baptizentur hi qui baptizandi sunt, require in sabbato sancto Pentecostes. 802
    V.---Dominica I post Natale Domini. 802
    VI.---Dominica II post Natale Domini. 802
    VII.---Dominica prima post Theophaniam. 803
    VIII.---Dominica II post Theophaniam. 803
    IX.---Dominica III post Theophaniam. 803
    X.---Dominica IV post Theophaniam. 804
    XI.---Dominica V post Theophaniam. 804
    XII.---Dominica VI post Theophaniam. 804
    XIII.---Dominica I post octab. Paschae. 805
    XIV.---Dominica II post octab. Paschae. 805
    XV.---Dominica III post octab. Paschae. 805
    XVI.---Dominica IV post octab. Paschae. 805
    XVII.---Dominica I post Ascensa Domini. 806
    XVIII.---Dominica I post Pentecost. 807
    XIX.---Dominica II post Pentecost. 807
    XX.---Dominica III post Pentecost. 807
    XXI.---Dominica IV post Pentecost. 808
    XXII.---Dominica V post Pentecost. 808
    XXIII.---Dominica VI post Pentecost. 808
    XXIV.---Dominica VII post Pentecost. 808
    XXV.---Dominica VIII post Pentecost. 809
    XXVI.---Dominica IX post Pentecost. 809
    XXVII.---Dominica X post Pentecost. 810
    XXVIII.---Dominica XI post Pentecost. 810
    XXIX.---Dominica XII post Pentecost. 810
    XXX.---Dominica XIII post Pentecost. 811
    XXXI.---Dominica XIV post Pentecost. 811
    XXXII.---Dominica XV post Pentecost. 811
    XXXIII.---Dominica XVI post Pentecost 812
    XXXIV.---Dominica XVII post Pentecost. 812
    XXXV.---Dominica XVIII post Pentecost. 812
    XXXVI.---Dominica XIX post Pentecost. 812
    XXXVII.---Dominica XX post Pentecost. 813
    XXXVIII.---Dominica XXI post Pentecost. 813
    XXXIX.---Dominica XXII post Pentecost. 813
    XL.---Dominica XXIII post Pentecost. 814
    XLI.---Dominica XXIV post Pentecost. 814
    XLII.---Item aliae Missae quotidianis diebus. 814
    XLIII.---Alia Missa. 815
    XLIV.---Alia Missa. 815
    XLV.---Alia Missa. 815
    XLVI.---Alia Missa. 815
    XLVII.---In Natali unius apostoli. 816
    XLVIII.---In Natali plurimorum apostolorum. 816
    [Col. 1162] XLIX.---In Natali unius martyris. 817
    L.---In Natali plurimorum martyrum. 817
    LI.---In Natali unius confessoris. 817
    LII.---In Natali plurimorum confessorum. 818
    LIII.---In Natali virginis. 818
    LIV.---Missa ad poscenda suffragia sanctorum. 819
    LV.---Oratio ad clericum faciendum. 819
    LVI.---Benedictio vestium virginis et viduae, et consecratio virg. 819
    LVII.---Benedictio altaris. 820
    LVIII.---Consecratio altaris. 820
    LIX.---Ad consecrandam patenam. 821
    LX.---Ad calicem benedicendum. 821
    LXI.---Oratio in dedicatione fontis. 821
    LXII.---Missa in anniversario dedicationis basilicae. 821
    LXIII.---Missa pro regibus. 822
    LXIV.---Missa quotidiana pro rege. 822
    LXV.---Orat. ad Missam tempore synodi pro rege dicenda. 823
    LXVI.---Missa specialis sacerdotis cum praefatione. 823
    LXVII.---Item alia cum praefatione. 824
    LXVIII.---Missa pro amica vel pro quo volueris. 828
    LXIX.---Alia Missa. 829
    LXX.---Alia Missa. 829
    LXXI.---Missa pro salute vivorum. 830
    LXXII.---Missa pro familiaribus. 830
    LXXIII.---Missa pro abbate vel congreganti. 831
    LXXIV.---Orat. in monasterio monachorum. 831
    LXXV.---Orat. pro fratribus in via dirigendis. 831
    LXXVI.---Orat. pro redeuntibus de itinere. 831
    LXXVII.---Oratio de adventu fratrum supervenientium. 831
    LXXVIII.---Missa pro iter agentibus. 831
    LXXIX.---Missa pro navigantibus. 832
    LXXX.---Missa pro peccatis. 833
    LXXXI.---Oratio in tempore belli. 833
    LXXXII.---Missa in tempore belli. 833
    LXXXIII.---Alia Missa. 834
    LXXXIV.---Alia Missa. 834
    LXXXV.---Missa pro pace. 834
    LXXXVI.---Missa pro quacunque tribulatione. 835
    LXXXVII.---Missa pro peste animalium. 835
    LXXXVIII.---Missa in contentione. 836
    LXXXIX.---Missa contra judices male agentes. 836
    XC.---Missa contra obloquentes. 836
    XCI.---Oratio ad pluviam postulandam. 837
    XCII.---Missa ad pluviam postulandam. 837
    XCIII.---Oratio ad serenitatem postulandam. 837
    XCIV.---Missa ad serenitatem postulandam. 837
    XCV.---Missa ad repellendam tempestatem. 838
    XCVI.---Orationes et preces super poenitentem confitentem peccata sua more solito feria IV in Quadrag. 838
    XCVII.---Oratio ad reconclliandam poenitentem feria V in coena Domini. 839
    XCVIII.---Oratio ad visitandum infirmum. 839
    XCIX.---Missa pro infirmis. 840
    C.---Oratio pro reddita sanitate. 840
    CI.---Reconciliatio poenitentis ad mortem. 841
    CII.---Oratio in agenda mortuorum. 841
    CIII.---Missa unius defuncti. 843
    CIV.---Missa pro defuncto nuper baptizato. 843
    CV.---Orationes pro defunctis desiderantibus poenitentiam et minime consequentibus. 843
    CVI.---Missa in anniversario unius defuncti. 844
    CVII.---Missa plurimorum defunctorum. 844
    CVIII.---Alia Missa. 845
    CIX.---Alia Missa. 845
    CX.---Missa in coemeteriis. 846
    CXI.---Missa pro salute vivorum vel agenda mortuorum. 847
    CXII.---Exorcismus salis. 847
    CXIII.---Benedictio salis. 847
    CXIV.---Exorcismus aquae. 847
    CXV.---Benedictio aquae. 848
    CXVI.---Benedictio salis et aquae pariter. 848
    CXVII.---Orationes quando aqua spargitur in domo. 848
    CXVIII.---Benedictio domus. 848
    CXIX.---Oratio contra fulgura. 849
    CXX.---Oratio super vasa in loco antiquo reperta. 849
    CXXI.---Benedictio putei. 849
    CXXII.---Benedictio uvae vel fabae. 849
    CXXIII.---Benedictio ad fruges novas. 849
    CXXIV.---Benedictio ad omnia quae volueris. 849
    CXXV.---Benedictio panis novi. 849
    CXXVI.---Oratio ante cibum. 850
    CXXVII.---Oratio super mensam. 850
    CXXVIII.---Oratio post cibum. 850
    CXXIX.---Oration in sacrario. 850
    [Col. 1163] CXXX.---Oratio ubi vestimenta conservantur. 850
    CXXXI.---Oratio in refectorio. 851
    CXXXII.---Oratio in dormitorio. 851
    CXXXIII.---Oratio in cellario. 851
    CXXXIV.---Oratio in scriptorio. 851
    CXXXV.---Oratio in hospitalio. 851
    CXXXVI.---Oratio in domo infirmorum. 851
    CXXXVII.---Oratio in area. 851
    CXXXVIII.---Oratio in granario. 852
    CXXXIX.---Oratio in pristino. 852
    [Col. 1164] CXL.---Oratio in coquina. 852
    CXLI.---Oratio in lardario. 852
    CXLII.---Oratio in caminata. 852
    CXLIII.---Oratio in introitu portae. 852
    CXLIV.---Orationes matutinales et vespertinales. 853
    CXLV.---Impositio manuum super energumenum catechumenum. 854
    CXLVI.---Item alia pro parvulo energumeno. 855
    CXLVII.---Item aliae orationes super energumeno baptizato. 855
    [Col. 1163] BENEDICTIONES EPISCOPALES PER ANNI CIRCULUM. 857
    Pamelii monitum. 857
    Benedictiones de Adventu Domini. 857
    Benedictio proxima Dominica Nativitate Domini. 859
    B. in nocte natalis Domini primo gallicium. 859
    B. in nocte natalis Domini primo mane. 860
    B. in die natalis Domini. 860
    B. in natali S. Stephani. 860
    B. in natali S. Joannis. 860
    B. in natali Innocentum. 861
    B. Dominica post natale Domini. 861
    B. in octava Domini. 861
    B. in Theophania. 861
    B. in octava Theophaniae. 862
    B. Dominica I post Theophaniam. 862
    B. Dominica II post Theophaniam. 862
    B. Dominica III post Theophaniam. 862
    B. Dominica IV post Theophaniam. 863
    B. Dominica V post Theophaniam. 863
    B. Dominica VI post Theophaniam. 863
    B. in Purificatione Sanctae Mariae. 863
    B. in Septuagesima. 863
    B. in Sexagesima. 863
    B. in Quinquagesima. 864
    B. Dominica I Quadragesimae. 864
    B. Dominica II Quadragesimae. 864
    B. Dominica III Quadragesimae. 865
    B. Dominica IV Quadragesimae. 865
    B. Dominica V Quadragesimae. 865
    B. Dom. indulgentiae. 865
    B. in Coena Domini. 865
    B. de Passione Domini. 866
    B. in Sabbato sancto. 866
    B. in die sancto Paschae. 866
    B. in octava Paschae. 866
    Item B. de Resurrectione Domini. 867
    B. de sancta Cruce. 868
    B. in die Ascensionis Domini. 868
    B. in Vigilia Pentecostes. 868
    B. in die sancto Pentecostes. 869
    B. in octava Pentecostes. 869
    B. Dominica I post octavam Pentecostes. 870
    Dominica I. 870
    Dominica II. 870
    Dominica III. 870
    Dominica IV. 870
    Dominica V. 870
    Dominica VI. 870
    Dominica VII. 871
    Dominica VIII. 871
    Dominica IX. 871
    Dominica X. 871
    Dominica XI. 871
    Dominica XII. 871
    Dominica XIII. 871
    Dominica XIV. 872
    Dominica XV. 872
    Dominica XVI. 872
    Dominica XVII. 872
    Dominica XVIII. 872
    Dominica XIX. 872
    Dominica XX. 873
    [Col. 1163] Dominica XXI. 873
    Dominica XXII. 873
    Dominica XXIII. 873
    Dominica XXIV. 873
    B. Dominica I post Pentecosten. 873
    B. Dominica II post Pentecosten. 873
    B. Dominica III post Pentecosten. 874
    B. Dominica IV post Pentecosten. 874
    B. Dominica V post Pentecosten. 874
    B. Dominica VI post Pentecosten. 874
    B. Dominica VII post Pentecosten. 874
    B. Dominica VIII post Pentecosten. 874
    B. Dominica IX post Pentecosten. 875
    B. Dominica X post Pentecosten. 875
    B. Dominica XI post Pentecosten. 875
    B. in natali S. Joannis Baptistae. 875
    B. in natali apostolorum Petri et Pauli. 875
    B. in festivitate Sanctae Mariae. 875
    B. de martyrio S. Joannis Baptistae. 876
    B. in Commemoratione omnium sanctorum. 876
    B. in natali unius apostoli. 877
    B. in natali unius martyris. 877
    B. in natali plurimorum martyrum. 877
    B. in natali unius confessoris. 877
    B. in natali plurimorum confessorum. 878
    B. in natali unius virginis. 878
    B. in natali plurimarum virginum. 878
    B. de Sancta Trinitate. 878
    Benedictiones quotidianae diebus dicendae. 879
    B. in synodo. 880
    B. in ordinatione episcopi. 881
    B. in anniversario pontificis. 882
    B. pro iter agentibus. 882
    B. in Dedicatione Ecclesiae. 882
    B. in Dedicatione violatae Ecclesiae. 882
    B. in anniversario Dedicationis Ecclesiae. 883
    B. in triduano jejunio. 883
    PRAEFATIONES ANTIQUAE. 883
    Pamelii monitum. 883
    PRAEFATIONES DE TEMPORE, 884
    In vigilia Nativitatis Domini. 884
    In die sancti Stephani. 885
    In die S. Joannis, evangelistae. 885
    In die sanctorum Innocentium. 885
    Dominica I post Natale. 886
    Octava Nativitatis Domini. 886
    In vigilia Epiphaniae. 886
    In Epiphania Domini. 886
    In festo Purificationis Sanctae Mariae. 886
    Dominica II post Natalem Domini. 886
    Dominica I post Theophaniam. 887
    Dominica II post Theophaniam. 887
    Dominica III post Theophaniam. 887
    [Col. 1164] Dominica IV post Theophaniam. 887
    Dominica V post Theophaniam. 887
    Dominica VI post Theophaniam. 887
    Dominica in Septuagesima. 887
    Dominica in Sexagesima. 887
    Dominica in Quinquagesima. 888
    Feria III in capite jejunii. 888
    Feria V. 888
    Feria VI. 888
    Sabbato. 888
    Dominica I in Quadragesima. 888
    Feria II. 888
    Feria III. 889
    Feria IV. 889
    Feria V. 889
    Feria VI. 889
    Sabbato. 889
    Dominica II in Quadragesima. 889
    Feria II. 889
    Feria III. 890
    Feria IV. 890
    Feria V. 890
    Feria VI. 890
    Sabbato. 890
    Dominica III in Quadragesima. 890
    Feria II. 890
    Feria III. 890
    Feria IV. 891
    Feria V. 891
    Feria VI. 891
    Sabbato. 891
    Dominica IV Quadragesima. 891
    Feria II. 891
    Feria III. 892
    Feria IV. 892
    Feria V. 892
    Feria VI. 892
    Sabbato. 892
    Dominica V in Passione Domini. 893
    Feria II. 893
    Feria III. 893
    Feria IV. 893
    Feria V. 893
    Feria VI. 893
    Sabbato. 893
    Dominica in Palmis. 894
    Feria II. 894
    Feria III. 894
    Feria IV. 894
    Feria V in Coena Domini. 895
    Sabbato sancto. 895
    In die sancto Paschae. 896
    Feria II. 896
    Feria III ad sanctum Paulum. 896
    Feria IV ad sanctum Laurentium. 896
    Feria V ad SS. Apostolos. 897
    Feria VI ad S. Marcum. 897
    Sabbato ad S. Joannem. 897
    Dominica post octavam Paschae. 897
    In pascha annot. 897
    Dominica I post octavam paschae. 897
    Dominica II post octavam Paschae. 897
    Dominica III. 897
    Dominica IV. 897
    Feria II Rogationum. 897
    Feria III Rogationum. 898
    Feria IV Rogationum. 898
    In die sancto Ascensionis. 898
    Dominica post Ascensionem. 898
    In vigilia Pentecostes. 898
    In die sancto Pentecostes. 899
    Feria II. 899
    Feria III. 899
    Feria IV. 899
    Feria V. 899
    [Col. 1165] Feria VI. 899
    Sabbato. 900
    De sancta Trinitate. 900
    In Quatuor Temporum Pentecostali jejunio Feria IV. 900
    Feria VI. 900
    Sabbato. 900
    Dominica I post octavam Pentecostes. 900
    Dominica II post octavam Pentecostes. 900
    Dominica III. 900
    Dominica IV. 901
    Dominica V. 901
    Dominica VI. 901
    Dominica VII. 901
    Dominica VIII. 901
    Dominica IX. 901
    Dominica X. 902
    Dominica XI. 902
    Dominica XII. 902
    Dominica XIII. 902
    Dominica XIV. 902
    Dominica XV. 902
    Dominica XVI. 902
    Dominica XVII. 902
    Feria IV mensis septimi ad S. Mariam. 902
    Feria VI Quatuor Temporum ad SS. apostolos. 903
    Sabbato ad S. Petrum. 903
    Dominica XVIII 903
    Dominica XIX. 903
    Dominica XX. 903
    Dominica XXI. 903
    Dominica XXII. 903
    Dominica XXIII 904
    Dominica XXIV. 904
    Dominica XXV. 904
    Dominica XXVI. 904
    Dominica V ante natale Domini. 904
    Dominica IV ante natale Domini. 904
    Dominica III ante natale Domini. 905
    Dominica II ante natale Domini. 905
    Feria IV mensis decimi. 905
    Feria VI. 905
    Sabbato in XII lectionibus. 905
    Dominica vacat, sive I ante natale Domini. 905
    In festo S. Felicis. 906
    In festo S. Marcelli. 906
    In festo SS. Fabiani et Sebastiani, mart. 906
    In festo sanctae Agnetis. 906
    In festo S. Vincentii mart. 906
    In festo Conversionis S. Pauli apostoli. 906
    In octava sanctae Agnetis. 906
    In festo S. Agathae. 907
    In festo cathedrae S. Petri apostoli. 907
    In festo S. Matthiae apostoli. 907
    In festo S. Gregorii papae. 907
    In festo depositionis S. Benedicti. 907
    [Col. 1165] In festo Annuntiationes sanctae Mariae. 908
    In natali SS. Tiburtii, Valeriani et Maximi. 908
    In natali S. Georgii martyris. 908
    In natali S. Marci evangelistae. 908
    In natali S. Vitalis. 908
    In natali apostolorum Philippi et Jacobi. 908
    In festo Inventionis S. Crucis 909
    In natali SS. Nerei, Achillei et Pancratii. 909
    In natali S. Urbani pp. mart. 909
    In natali SS. Marcelli et Petri. 909
    In natali SS. Marci et Marcelliani. 909
    In natali SS. Gervasii et Protasii. 909
    In vigilia S. Joannis Baptistae. 909
    In nativitate Praecursoris. 909
    In natali SS. Joannis et Pauli. 910
    In vigilia apostolorum Petri et Pauli. 910
    In passione apostolorum Petri et Pauli. 910
    In ordinatione S. Martini.
    In natali SS. VII Fratrum. 910
    In translatione S. Benedicti. 910
    In natali S. Jacobi. 911
    In natali SS. Abdon et Sennes. 911
    In natali SS. Machabaeorum. 911
    In inventione S. Stephani et sociorum. 911
    In natali S. Sixti martyris. 911
    In vigilia S. Laurentii. 911
    In die ejusdem. 911
    In natali S. Tiburtii. 911
    In natali S. Hippolyti. 912
    In natali S. Eusebii. 912
    In vigilia Assumptionis B. Mariae virginis. 912
    In die Assumptionis B. Mariae. 912
    In octava S. Laurentii. 912
    In natali S. Magni martyris. 912
    In natali S. Timothei martyris. 912
    In natali S. Bartholomaei. 912
    In natali S. Augustini doctoris. 912
    Eodem die S. Hermetis. 913
    In decollatione S. Joannis Baptistae. 913
    In natali S. Prisci martyris. 913
    In natali sanctae Mariae. 913
    In natali S. Gorgonii martyris. 913
    In natali SS. Cornelii et Cypriani 913
    In natali sanctae Euphemiae virginis. 913
    In natali S. Matthaei apostoli et evangelistae. 913
    In natali S. Mauricii sociorumque ejus. 914
    In natali SS. Cosmae et Damiani. 914
    In dedicat. S. Michaelis archangeli. 914
    In natali S. Hieronymi. 914
    In natali SS. Dionysii, Rustici et [Col. 1166] Eleutherii. 914
    In natali S. Lucae. 914
    In vigilia apostolorum Simonis et Judae. 914
    In die SS. apostolorum Simonis et Judae. 915
    In vigilia omnium sanctorum. 915
    In die omnium sanctorum. 915
    In natali quatuor coronatorum. 915
    In natali S. Martini. 915
    In natali sanctae Ceciliae 915
    In natali L. Clementis. 915
    In natali S. Chrysogoni martyris. 916
    In natali sanctae Catharinae. 916
    In vigilia S. Andreae. 916
    In die ejusdem. 916
    In natali sanctae Luciae. 916
    In natali S. Thomae apostoli. 917
    In vigilia unius martyris. 917
    Praefationes communes. 917
    In natali unius martyris. 917
    In natali plurimorum martyrum. 917
    In vigilia unius confessoris. 917
    In natali unius confessoris. 917
    In natali plurimorum confessorum. 918
    In natali umus virginis martyris. 918
    In natali unius virginis non martyris. 918
    In natali plurimorum martyrum. 918
    In dedicatione ecclesiae. 919
    In consecratione altaris. 919
    Praefationes variae. 919
    In veneratione sanctae Trinitatis atque individuae unitatis. 919
    De sancta sapientia. 919
    Ad postulandam Spiritu sancti gratiam. 919
    De sancta cruce. 920
    In veneratione sanctae Mariae. 920
    Ad postulanda angelica suffragia. 920
    In veneratione S. Petri. 920
    In natali S. Stephani protomartyris. 920
    In commemoratione S. Nicolai. 920
    In veneratione omnium sanctorum. 920
    In ordinatione presbyterorum. 920
    In missa sacerdotis propria. 921
    Pro congregatione religiosorum monachorum. 922
    In missa pro amico. 922
    Pro familiaribus. 922
    Pro quacunque tribulatione. 922
    Pro amico tribulato. 922
    Pro infirmis. 923
    Pro defuncto. 923
    Pro abbate defuncto. 923
    In unius episcopi transitu. 924
    In transitu unius monachi. 924
    Pro pluribus defunctis. 924
    Pro pluribus. 924
    Grimaldi et Taltonis ad Reginbertum epistola. 925

[Col. 1165] MILO, MONACHUS SANCTI AMAMDI.
    Notitia historica. 925
    SANCTI AMANDI VITA METRICA. 927
    Epistola Milonis ad Haiminum. 927
    Rescriptum Haimini ad eumdem. 927
    Prooemium operis sequentis. 929
    LIBER PRIMUS. 929
    CAPUT PRIMUM.---Introductio poetica, a Christo et Apostolis ad S. Amandum. Hujus ortus. 931
    CAP. II.---Vita S. Amandi monastica in insula Ogia. Serpens fugatus. Promissa patris contempta. 933
    CAP. III.---S. Amandi clericatus. Vita anachoretica. Iter primum Romanum. 936
    LIBER SECUNDUS. 939
    CAPUT PRIMUM.---Ordo episcopalis. S. Amando collatus. Ab eo redempti captivi et instructi. 939
    CAP. II.---S. Amandi iter II Romanum. Puer a submersione liberatus. Tempestas sedata. 942
    CAP. III.---Gaudenses a S. Amando ad fidem conversi Ejus discipulus Bavo sanctitate celebris. 945
    LIBER TERTIUS. 947
    CAPUT PRIMUM.---Mortuus a S. Amando suscitatus. 947
    [Col. 1166] CAP. II.---Fides per S. Amandum propagata. Sclavi additi. Exsilii poena irrogata. 950
    CAP. III.---Reditus S. Amandi ab exsilio. Baptismus S. Sigeberti. 953
    CAP. IV.---Episcopatus Trajectensis S. Amandi. 955
    LIBER QUARTUS. 957
    CAPUT PRIMUM.---Vascones a S. Amando edocti. Caecus illuminatus. 957
    CAP. II.---Monasteria a S. Amando exstructa. Periculum mortis coelitus depulsum. 959
    CAP. III.---Caecitate et paralysi puniti sanantur ope S. Amandi. 962
    CAP. IV.---S. Amandi mors, sepultura. Elevatio corporis. ---Epilogus. 964
    Versiculi Wlfaii in confirmatione operis. 966
    ADDITIO AD VITAM SANCTI AMANDI. 967
    SERMO DE TRANSLATIONE S. AMANDI. 973
    SERMO DE ELEVATIONE CORPORIS IPSIUS. 977
    CARMEN DE CONFLICTU VERIS ET HIEMIS. 983
    EPITAPHIUM PIPPINI ET DROGONIS. 983

[Col. 1167] SANCTUS REMIGIUS LUGDUNENSIS EPISCOPUS.
    Notitia historica. 985
    DE TRIBUS EPISTOLIS LIBER. 985
    Praefatio. 985
    CAPUT PRIMUM.---De prima quae est Hincmari, epistola. 987
    CAP. II.---Regula prima.---Praescientia et praedestinatio Dei sempiterna et incommutabilis. 989
    CAP. III.---Regula secunda.---Omnia aeternae praescientiae et ordinationi ejus immobiliter subsunt. 993
    Regula tertia.---In omnibus operibus Dei omne praescitum et praedestinatum. 994
    Regula quarta.---Bona opera principaliter Dei sunt, sed et ipsius creaturae. Mala solius creaturae ideo praescita, non praedestinata. 994
    CAP. IV. Regula quinta.---Praedestinatio Dei nulli necessitatem ad malum imponit. Notent Calvinistae. 995
    CAP. V.---Regula sexta.---Ex re etiam sine verbis intelligenda in scripturis praescientia et praedestinatio nulla bona opera ex nobis, sed Deo, ipsaque praedestinata. 997
    CAP. VI.---Regula septima.---Electorum nullus perire potest. De reprobis nullus salvatur. Cur salvari non possunt reprobi. De parvulis. 998
    CAP. VII.---De Dei praescientia. 1000
    CAP. VIII.---De gemina praedestinatione. Ex praedestinatione nulla necessitas ad malum. 1001
    CAP. IX.---Testimonia ex S. Leone et S. Gregorio. 1003
    CAP. X.---De gemina praedestinatione. 1004
    CAP. XI.---De voluntate Dei---Locus difficillimus, Qui vult omnes homines salvos fieri, a Patribus quatuor modis explicatur. 1005
    CAP. XII.---Sequitur ejusdem loci explanatio. 1007
    CAP. XIII.---Conclusio. 1010
    CAP. XIV.---De morte Christi. 1010
    CAP. XV.---Ordo reconciliationis: 1 electorum 2 fidelium omnium qui non perseverant; 3 vocandorum; 4 infidelium. 1012
    CAP. XVI.---Mortuus Christus pro omnibus credentibus et credituris. 1013
    CAP. XVII.---Quomodo in vacuum laborasse dicitur Christus? Ex persona scilicet membrorum. 1015
    CAP. XVIII.---Pro impiis ante mortem Christi damnatis nullo modo passus est. Quid de posteriis infidelibus, quid de Antichristo? 1017
    CAP. XIX.---De B. Leonis intelligentia. 1018
    CAP. XX.---De Christi morte pro solis fidelibus. 1021
    CAP. XXI.---De libero arbitrio. Nemo sine Dei gratia libero bene uti potest arbitrio.---De necessitate Redemptoris. 1022
    CAP. XXII.---Liberum arbitrium, id est recta voluntas, renovatur de die in diem. De operibus infidelium. 1024
    CAP. XXIII.---Renovatur quidem recta voluntas, gratia tamen Christi semper auxiliante. 1026
    CAP. XXIV.---De condemnatione. Gotteschalci. 1027
    CAP. XXV.---Inaudita in Gotteschalcum crudilitatis exempla. 1029
    CAP. XXVI.---De voluntate Dei. 1030
    CAP. XXVII.---De morte Christi omnes pro multis. 1032
    CAP. XXVIII.---De praedestinatione ad interium. 1033
    CAP. XXIX.---Praedestinatio ad malum non compellit. 1035
    CAP. XXX.---Ut malis praedestinatae poenae, sic mali poenis. 1037
    CAP. XXXI.---De sententia B. Petri: Novit Deus, etc. 1038
    CAP. XXXII. 1039
    CAP. XXXIII.---Vasa irae non possunt fieri vasa misericordiae. 1040
    CAP. XXXIV.---De praedestinatione in utramque partem. 1043
    CAP. XXXV.---De libro Hypognosticon.---De primis Pelagianorum reliquiis.---De praedestinatione reproborum. 1044
    CAP. XXXVI.---De libris Augustini ad Prosperum et Hilarium. 1047
    CAP. XXXVII.---De gratia et libero arbitrio. 1048
    [Col. 1168] CAP. XXXVIII.---Bona voluntas per gratiam creatur et innovatur. Deum operari velle quid sit. 1050
    CAP. XXXIX.---De secunda, quae est Parduli, epistola. 1051
    CAP. XL.---De Amalario, de scriptis Joannis Scoti. 1054
    CAP. XLI.---De tertia, quae est Rabani, epistola. 1055
    CAP. XLII.---Praedestinatio facit ut electi non possint perire. Non econtra de reprobis. Deus non est auctor perditionis. Deus nemini imponit necessitatem peccandi. 1056
    CAP. XLIII.---Utrum peccata post baptismum remissa et delecta redeant et imputentur ad poenam si homo damnetur. 1058
    CAP. XLIV.---An baptizati reprobi fuerint a massa perditionis discreti. Affirmatur discretos fuisse. Peccatum post justificationem non amplius manere asseritur. 1059
    CAP. XLIV.---Sequitur de praedestionatione. 1060
    CAP. XLVI.---Quod opera bona prosunt et vere hominem salvant. 1063
    CAP. XLVII.---Septem Rabani objectiones. 1064
    DE GENERALI PER ADAM DAMNATIONE. 1067
    DE TENENDA SCRIPTURAE VERITATE. 1083
    CAPUT PRIMUM.---Origo haereseos ex contemptu Scripturae sacrae et sanctorum Patrum. 1083
    CAP. II.---In medium adducuntur quatuor conventiculi Cariciaci capitula. 1085
    CAP. III.---De primo capitulo. Gratiae divinae adjutorium angelo et homini necessarium etiam in primo statu ad bonam faciendum.---Conditio primi hominis. 1087
    CAP. IV.---Item de primo capitulo.---Praedestinatio electorum non est ex praevisis meritis. 1091
    CAP. V.---De eodem capitulo.---Reprobi praedestinati ad interitum post praevisum peccatum.---Divina praescientia et praedestinatio neminem compellunt ad peccatum. 1092
    CAP. VI.---De divina juratione. 1094
    CAP. VII.---De duobus funiculis et gemina sorte. De aeterna praescientia, providentia et praedestinatione Dei Discretio electorum et reproborum in Jacob et Esau figurata. Electio gratuita, reprobatio justa. 1097
    CAP. VIII.---De praedestinatione reproborum ad interitum. Praescientia Dei nullum ad peccandum compellit. 1102
    CAP. IX.---Sequitur de eodem capitulo primo. 1106
    CAP. X.---Censura capituli secundi.---De vera Christi gratia et libero arbitrio. 1110
    CAP. XI.---Quid possit liberum arbitrium per se. Quod non possit liberum arbitrium sine gratia. 1112
    CAP. XII.---Item de secundo capitulo.---Ad finem et alios bonos actus gratia est necessaria. 1115
    CAP. XIII.---Sequitur definitio quarta, quae et ultima est, ita se habens. 1118
    CAP. XIV.---An Christus passus sit pro omnibus qui ante ejus adventum mortui sunt. 1122
    CAP. XV.---De quaestione tertia. 1129

VULFADUS, BITURICENSIS EPISCOPUS.
    Notitia historica. 1135
    EPISTOLA PASTORALIS. 1135

ADVENTIUS METENSIS EPISCOPUS.
    LIBELLUS DE WALDRADO. 1141
    EPISTOLA AD THEUTGAUDUM COLONIENSEM EPISCOPUM. 1143
    EPISTOLA AD NICOLAUM PAPAM. 1145
    ORATIONES IN SYNODO METENSI. 1149
    CAPUT PRIMUM. 1149
    CAP. II. 1149
    CAP. III. 1149
    PRIVILEGIUM PRO ABBATIA GORZIENSI. 1149
    EPITAPHIUM AUCTORIS. 1151
    RATRAMNI EPISTOLA DE CYNOCEPHALIS (Suo loco omissa). 1153




FINIS TOMI CENTESIMI VICESIMI PRIMI.
